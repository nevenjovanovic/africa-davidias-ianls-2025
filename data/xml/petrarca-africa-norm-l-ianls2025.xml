<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Africa</title>
            <author ref="http://viaf.org/viaf/39382430">Francesco Petrarca<date>1304-1374</date>
            </author>
         </titleStmt>
         <extent>359 Kb in UTF-8</extent>
         <publicationStmt>
            <publisher>Biblioteca Italiana</publisher>
            <pubPlace>Roma</pubPlace>
            <date>2004</date>
            <idno>bibit000921</idno>
            <availability>
               <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt>
            <title>Collezione BibIt</title>
         </seriesStmt>
         <sourceDesc>
            <bibl>
               <title>Opera omnia</title>
               <author>Petrarca, Francesco</author>
               <editor ana="ed">Stoppelli, Pasquale</editor>
               <publisher>Lexis Progetti Editoriali</publisher>
               <pubPlace>Roma</pubPlace>
               <date>1997</date>
               <note>L'edizione elettronica fa riferimento all' edizione critica a cura di N. Festa, Firenze, Sansoni 1926.</note>
            </bibl>
         </sourceDesc>
      </fileDesc>
      <encodingDesc>
         <projectDesc>
            <p>Adapted for University of Zurich's <name>Corpus Corporum</name> project (www.mlat.uzh.ch) by Ph. Roelli in 2021.</p>
         </projectDesc>
         <editorialDecl>
            <normalization>
               <p>Classical Latin orthography</p>
            </normalization>
         </editorialDecl>
         <samplingDecl>
            <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
         </samplingDecl>
         <editorialDecl>
            <correction method="silent" status="medium">
               <p>Livello medio: controllo a video con collazione con edizione di
                      riferimento</p>
            </correction>
            <quotation ana="data" marks="all">
               <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
            </quotation>
            <hyphenation eol="none">
               <p>I trattini di sillabazione a fine riga sono stati soppressi e le parole
                        ricomposte</p>
            </hyphenation>
         </editorialDecl>
         <classDecl>
            <taxonomy ana="CGB">
               <bibl>Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date>300</date>
         </creation>
         <langUsage>
            <language ident="lat">Latino</language>
         </langUsage>
         <textClass>
            <keywords scheme="CGB">
               <term>Poesia</term>
            </keywords>
         </textClass>
      </profileDesc>
      <revisionDesc>
         <change>
            <date>Data sconosciuta anteriore al 2000</date>
            <name>LEXIS</name>
            <p>Digitalizzazione</p>
         </change>
         <change>
            <date>Data sconosciuta anteriore al 2000</date>
            <name>LEXIS</name>
            <p>Correzione linguistica</p>
         </change>
         <change>
            <date>2004-07-02T00:00:00.000+02:00</date>
            <name>Carla Deiana</name>
            <name>BIBIT</name>
            <p>Codifica XML - Codifica manuale</p>
         </change>
         <change>
            <date>2004-07-02T00:00:00.000+02:00</date>
            <name>Elena Pierazzo</name>
            <name>BIBIT</name>
            <p>Validazione</p>
         </change>
      </revisionDesc>
   </teiHeader>
   <text>
      <body>
         <div n="1">
            <head>
               <num>I</num>
            </head>
            <l n="1.1">Et mihi conspicuum meritis belloque tremendum ,</l>
            <l n="1.2">Musa , uirum referes , Italis cui fracta sub armis</l>
            <l n="1.3">Nobilis eternum prius attulit Africa nomen .</l>
            <l n="1.4">Hunc precor exhausto liceat mihi sugere fontem</l>
            <l n="1.5">Ex Elicone sacrum , dulcis mea cura , Sorores ,</l>
            <l n="1.6">Si uobis miranda cano . Iam ruris amici</l>
            <l n="1.7">Prata quidem et fontes uacuisque silentia campis</l>
            <l n="1.8">Fluminaque et colles et apricis otia siluis</l>
            <l n="1.9">Restituit Fortuna mihi : uos carmina uati</l>
            <l n="1.10">Reddite , uos animos . Tuque , o certissima mundi</l>
            <l n="1.11">Spes superumque decus , quem secula nostra deorum</l>
            <l n="1.12">uictorem atque Herebi memorant , quem quina uidemus</l>
            <l n="1.13">Larga per innocuum retegentem uulnera corpus ,</l>
            <l n="1.14">Auxilium fer , summe parens . Tibi multa reuertens</l>
            <l n="1.15">uertice Parnasi referam pia carmina , si te</l>
            <l n="1.16">Carmina delectant ; uel si minus illa placebunt ,</l>
            <l n="1.17">Forte etiam lacrimas , quas ( sic mens fallitur ) olim</l>
            <l n="1.18">Fundendas longo demens tibi tempore seruo .</l>
            <l n="1.19">Te quoque , Trinacrii moderator maxime regni ,</l>
            <l n="1.20">Hesperieque decus atque eui gloria nostri ,</l>
            <l n="1.21">Iudice quo merui uatumque in sede sedere</l>
            <l n="1.22">Optatasque diu lauros titulumque poete ,</l>
            <l n="1.23">Te precor : oblatum tranquillo pectore munus</l>
            <l n="1.24">Hospitio dignare tuo ; nam cuncta legenti</l>
            <l n="1.25">Forsitan occurret uacuas quod mulceat aures</l>
            <l n="1.26">Peniteatque minus suscepti in fine laboris .</l>
            <l n="1.27">Preterea in cunctos pronum sibi feceris annos</l>
            <l n="1.28">Posteritatis iter : quis enim damnare sit ausus</l>
            <l n="1.29">Quod uideat placuisse tibi ? Fidentius ista</l>
            <l n="1.30">Arguit expertus , nutu quam simplice dignum</l>
            <l n="1.31">Effecisse potes quod non erat . Aspice templis</l>
            <l n="1.32">Dona sacris affixa pauens ut uulgus adoret :</l>
            <l n="1.33">Exime ; despiciet . Quantum tua clara fauori</l>
            <l n="1.34">Fama meo conferre potest ! modo mitis in umbra</l>
            <l n="1.35">Nominis ista tui dirum spretura uenenum</l>
            <l n="1.36">Inuidie latuisse uelis , ubi nulla uetustas</l>
            <l n="1.37">Interea et nulli rodent mea nomina uermes .</l>
            <l n="1.38">Suscipe , iamque precor , regum inclite , suscipe tandem</l>
            <l n="1.39">Atque pias extende manus et lumina flecte .</l>
            <l n="1.40">Ipse tuos actus meritis ad sidera tollam</l>
            <l n="1.41">Laudibus , atque alio fortassis carmine quondam</l>
            <l n="1.42">( Mors modo me paulum expectet ! non longa petuntur )</l>
            <l n="1.43">Nomen et alta canam Siculi miracula regis ,</l>
            <l n="1.44">Non audita procul , sed que modo uidimus omnes</l>
            <l n="1.45">Omnia . Namque solent , similis quos cura fatigat ,</l>
            <l n="1.46">Longius isse retro : tenet hos millesimus annus</l>
            <l n="1.47">Solicitos ; pudet hac alios consistere meta ;</l>
            <l n="1.48">Nullus ad etatem propriam respexit , ut erret</l>
            <l n="1.49">Musa parum notos nullo prohibente per annos</l>
            <l n="1.50">Liberior : Troiamque adeo canit ille ruentem ;</l>
            <l n="1.51">Ille refert Thebas iuuenemque occultat Achillem ,</l>
            <l n="1.52">Ille autem Emathiam Romanis ossibus implet .</l>
            <l n="1.53">Ipse ego non nostri referam modo temporis acta ,</l>
            <l n="1.54">Marte sed Ausonio sceleratos funditus Afros</l>
            <l n="1.55">Eruere est animus nimiasque retundere uires .</l>
            <l n="1.56">At semper te corde gerens properansque reuerti ,</l>
            <l n="1.57">Rex , iter hoc ingressus agam , tua maxima facta</l>
            <l n="1.58">Non ausus tetigisse prius . Magis illa trahebant ;</l>
            <l n="1.59">Sed timui , me teque uidens atque omnia librans .</l>
            <l n="1.60">Ingenium tentare libet , si forte secundis</l>
            <l n="1.61">Cesserit auspiciis ; solidis tunc uiribus alta</l>
            <l n="1.62">Aggrediar , namque ipse aderis , meque ampla uidebit</l>
            <l n="1.63">Inclita Parthenope redeuntem ad moenia rursus</l>
            <l n="1.64">Et Romana iterum referentem serta poetam .</l>
            <l n="1.65">Nunc teneras frondes humili de stipite uulsi ,</l>
            <l n="1.66">Scipiade egregio primos comitante paratus :</l>
            <l n="1.67">Tunc ualidos carpam ramos ; tu nempe iuuabis</l>
            <l n="1.68">Materia , generose , tua , calamumque labantem</l>
            <l n="1.69">Firmabis , meritumque decus continget amanti</l>
            <l n="1.70">Altera temporibus pulcherrima laurea nostris .</l>
            <l n="1.71">Que tantis sit causa malis , que cladis origo</l>
            <l n="1.72">Queritur : unde animi , quis tot tolerare coegit</l>
            <l n="1.73">Dura pererrato ualidas furor equore gentes ,</l>
            <l n="1.74">Europamque dedit Libie Libiamque rebellem</l>
            <l n="1.75">Europe , alterno uastandas turbine terras .</l>
            <l n="1.76">Ac mihi causa quidem studii non indiga longi</l>
            <l n="1.77">Occurrit radix cunctorum infecta malorum</l>
            <l n="1.78">Inuidia , unde oriens extrema ab origine mors est ,</l>
            <l n="1.79">Atque aliena uidens tristi dolor omnia uultu</l>
            <l n="1.80">Prospera . Non potuit florentem cernere Romam</l>
            <l n="1.81">Emula Carthago . Surgenti inuiderat urbi ;</l>
            <l n="1.82">Sed grauius tulit inde parem ; mox uiribus auctam</l>
            <l n="1.83">uidit et imperio domine parere potentis</l>
            <l n="1.84">Ac leges audire nouas et ferre tributum</l>
            <l n="1.85">Edidicit , tacitis intus sed plena querelis ,</l>
            <l n="1.86">Plena minis . Frenum funesta superbia tandem</l>
            <l n="1.87">Compulit excutere et clades geminare receptas .</l>
            <l n="1.88">Angebant dolor atque pudor seruilia passos</l>
            <l n="1.89">Multa uiros , animisque incesserat addita duris</l>
            <l n="1.90">Tristis auaritia et nunquam satiabile uotum .</l>
            <l n="1.91">Permixte spes amborum optatumque duobus</l>
            <l n="1.92">Imperium populis : dignus sibi quisque uideri</l>
            <l n="1.93">Omnia cui subsint , totus cui pareat Orbis .</l>
            <l n="1.94">Preterea damnumque recens iniuriaque atrox</l>
            <l n="1.95">Insula Sardinie amissa et Trinacria rapta</l>
            <l n="1.96">Atque Hispana nimis populo confinis utrique ,</l>
            <l n="1.97">Omnibus exposita insidiis , aptissima prede</l>
            <l n="1.98">Terra tot infandos longum passura labores ,</l>
            <l n="1.99">Haud aliter quam cum medio deprensa luporum</l>
            <l n="1.100">Pinguis ouis nunc huc rapidis , nunc dentibus illuc</l>
            <l n="1.101">uoluitur inque tremens partes discerpitur omnis</l>
            <l n="1.102">Bellantum proprioque madens resupina cruore .</l>
            <l n="1.103">Accessit situs ipse loci : Natura locauit</l>
            <l n="1.104">Se procul aduerso spectantes litore gentes ,</l>
            <l n="1.105">Aduersosque animos , aduersas moribus urbes ,</l>
            <l n="1.106">Aduersosque deos odiosaque numina utrinque ,</l>
            <l n="1.107">Pacatique nihil ; uentos elementaque prorsus</l>
            <l n="1.108">Obuia et infesto luctantes equore fluctus .</l>
            <l n="1.109">Ter grauibus certatum odiis et sanguine multo ;</l>
            <l n="1.110">At ceptum primo profligatumque secundo</l>
            <l n="1.111">Est bellum , si uera notes : nam tertia nudus</l>
            <l n="1.112">Prelia finis habet modico confecta labore .</l>
            <l n="1.113">Maxima nos rerum hic sequimur mediosque tumultus</l>
            <l n="1.114">Eximiosque duces et inenarrabile bellum .</l>
            <l n="1.115">. . . . . . . . . . . . . . . . . . . . . . . . . . . . . . . . . . . . . . . . .</l>
            <l n="1.116">Ultima sidereum iuuenem lassata procellis</l>
            <l n="1.117">Hesperia excussamque graui ceruice cathenam</l>
            <l n="1.118">Ausoniumque iugum Romanaque senserat arma .</l>
            <l n="1.119">Iam fuga precipites longe trans equora Penos</l>
            <l n="1.120">Egerat : horruerant animos dextramque tonantis</l>
            <l n="1.121">Fulmineam moresque ducis famamque genusque</l>
            <l n="1.122">Armorumque nouas artes atque orsa cruentis</l>
            <l n="1.123">Nobilitata malis . uix tandem litore Mauro</l>
            <l n="1.124">Perfidus urgentem respectans Hasdrubal hostem</l>
            <l n="1.125">Tutus erat . Sic uenantum perterritus acrem</l>
            <l n="1.126">Respicit atque canum ceruus post terga tumultum ,</l>
            <l n="1.127">Montis anhela procul de uertice colla reflectens</l>
            <l n="1.128">Constitit Occeano domitor telluris Hibere ,</l>
            <l n="1.129">Qua labor ambiguus uatum pelagique Columnas</l>
            <l n="1.130">uerberat Herculeas , ubi fessus mergitur alto</l>
            <l n="1.131">Phebus et estiuo detergit puluere currum .</l>
            <l n="1.132">Hic ubi non uis ulla manu mortalis , at ipsa</l>
            <l n="1.133">Omnipotens aduersa aditum Natura negabat ,</l>
            <l n="1.134">Constitit atque auidis prereptum faucibus hostem</l>
            <l n="1.135">Indoluit . uicisse parum ; iam blandior egrum</l>
            <l n="1.136">Non mulcet Fortuna animum ; Carthagine recta</l>
            <l n="1.137">Gloria gestarum sordebat fulgida rerum .</l>
            <l n="1.138">Nempe uidebat adhuc profugum longinqua tuentem</l>
            <l n="1.139">Lentaque semineci uibrantem spicula dextra .</l>
            <l n="1.140">Turbida quin etiam rumoribus omnia miscens</l>
            <l n="1.141">Fama procul nostro ueniens crescebat ab orbe</l>
            <l n="1.142">Arcibus instantem Ausoniis uolitare sub armis</l>
            <l n="1.143">Hanibalem , patrieque faces sub moenia ferri ;</l>
            <l n="1.144">Illustres cecidisse duces , ardere nefandis</l>
            <l n="1.145">Ignibus Hesperiam , atque undantia cedibus arua .</l>
            <l n="1.146">Urgebat uindicta patris pietasque mouebat</l>
            <l n="1.147">Ut ceptum sequeretur opus . Nam sanguine seuo</l>
            <l n="1.148">Cesorum cineresque sacros umbrasque parentum</l>
            <l n="1.149">Placari , atque Itala detergi fronte pudorem ,</l>
            <l n="1.150">Hic amor assiduum pulsabat pectora clari</l>
            <l n="1.151">Scipiade , in frontem eliciens oculosque iuuenta</l>
            <l n="1.152">Fulgentes calido generosas corde fauillas .</l>
            <l n="1.153">Anxia nox , operosa dies , uix ulla quietis</l>
            <l n="1.154">Hora duci : tanta indomito sub pectore uirtus !</l>
            <l n="1.155">Has inter curas , ubi sensim amplexibus atris</l>
            <l n="1.156">Nox udam laxabat humum , Tithonia quamuis</l>
            <l n="1.157">Uxor adhuc gelidumque senem complexa foueret ,</l>
            <l n="1.158">Necdum purpureo nitidas a cardine ualuas</l>
            <l n="1.159">uellere seu roseas ause reserare fenestras</l>
            <l n="1.160">Excirent dominum Famule que secula uoluunt ,</l>
            <l n="1.161">Fessus et ipse caput posuit . Tum lumina dulcis</l>
            <l n="1.162">uicta sopor clausit ; celoque emissa silenti</l>
            <l n="1.163">Umbra ingens faciesque patris per nubila raptim</l>
            <l n="1.164">Astitit ostendens caro precordia nato</l>
            <l n="1.165">Et latus et multa transfixum cuspide pectus .</l>
            <l n="1.166">Diriguit totos iuuenis fortissimus artus ,</l>
            <l n="1.167">Arrecteque horrore come . Tunc ille pauentem</l>
            <l n="1.168">Corripit et noto permulcens incipit ore :</l>
            <l n="1.169">" O decus eternum generisque amplissima nostri</l>
            <l n="1.170">Gloria , et o patrie tandem spes una labanti ,</l>
            <l n="1.171">Siste metum , memorique animo mea dicta reconde .</l>
            <l n="1.172">Optimus ecce breuem , sed que , nisi despicis , horam ,</l>
            <l n="1.173">Multa ferat placitura , dedit moderator Olimpi .</l>
            <l n="1.174">Ille meis uictus precibus stellantia celi</l>
            <l n="1.175">Limina - perrarum munus - patefecit et ambos</l>
            <l n="1.176">uiuentem penetrare polos permisit , ut astra</l>
            <l n="1.177">Me duce et obliquos calles , patrieque labores</l>
            <l n="1.178">Atque tuos , et adhuc terris ignota Sororum</l>
            <l n="1.179">Stamina , tum rigido contortum pollice fatum</l>
            <l n="1.180">Aspicias . Huc flecte animum . uiden illa sub Austro</l>
            <l n="1.181">moenia et infami periura palatia monte</l>
            <l n="1.182">Femineis fundata dolis ? uiden ampla furentum</l>
            <l n="1.183">Concilia et tepido stillantem sanguine turbam ?</l>
            <l n="1.184">Heu nimium nostris urbs insignita ruinis !</l>
            <l n="1.185">Heu nuribus trux terra Italis ! iterum arma retentas</l>
            <l n="1.186">Fracta semel , uacuisque iterum struis agmina bustis ?</l>
            <l n="1.187">Sic Tibrim indomitum , segnissime Bagrada , temnis ?</l>
            <l n="1.188">Sic modo , Birsa ferox , Capitolia despicis alta ?</l>
            <l n="1.189">Experiere iterum et dominam per uerbera nosces .</l>
            <l n="1.190">Is tibi , nate , labor superest , ea gloria iusto</l>
            <l n="1.191">Marte parem factura deis . Hec uulnera iuro</l>
            <l n="1.192">Sacra mihi merito , patrie quibus omne rependi</l>
            <l n="1.193">Quod dederat , quibus ad superos Mauortia uirtus</l>
            <l n="1.194">Fecit iter : non ulla , meos fodientibus artus</l>
            <l n="1.195">Hostibus atque abeunte anima , mihi multa dolenti</l>
            <l n="1.196">Occurrisse prius tanti solamina casus ,</l>
            <l n="1.197">Quam quod magnanimum post funera nostra uidebam</l>
            <l n="1.198">Ultorem superesse domi . Spes ista leuabat</l>
            <l n="1.199">Inde metus alios , hinc sensum mortis amare . "</l>
            <l n="1.200">Talia narrantem percurrit et impia maestis</l>
            <l n="1.201">uulnera luminibus totumque a uertice corpus</l>
            <l n="1.202">Lustrat adusque pedes : at mens pia prominet extra ,</l>
            <l n="1.203">Ubertimque fluunt lacrime . Nec plura parantem</l>
            <l n="1.204">Sustinuit , mediisque irrumpens uocibus orsus :</l>
            <l n="1.205">" Heu heu ! quid uideo ? quisnam hec mihi pectora duro</l>
            <l n="1.206">Confixit mucrone , parens ? que dextra uerendam</l>
            <l n="1.207">Gentibus immerito uiolauit sanguine frontem ?</l>
            <l n="1.208">Dic , genitor ; nil ante queas committere nostris</l>
            <l n="1.209">Auribus . " Hec dicens alto radiantia fletu</l>
            <l n="1.210">Sidera uisus erat sedesque implesse quietas .</l>
            <l n="1.211">Infima si liceat summis equare , marina</l>
            <l n="1.212">Piscis aqua profugus fluuioque repostus ameno</l>
            <l n="1.213">Non aliter stupeat , si iam dulcedine captum</l>
            <l n="1.214">uis salis insoliti et subitus circumstet amaror ,</l>
            <l n="1.215">Quam sacer ille chorus stupuit . Namque hactenus ire</l>
            <l n="1.216">Et dolor et gemitus et mens incerta futuri</l>
            <l n="1.217">Atque metus mortis mundique miserrima nostri</l>
            <l n="1.218">Milia curarum , rapide quibus optima uite</l>
            <l n="1.219">Tempora et in tenebris meliores ducimus annos :</l>
            <l n="1.220">Illic pura dies , quam lux eterna serenat ,</l>
            <l n="1.221">Quam nec luctus edax nec tristia murmura turbant ,</l>
            <l n="1.222">Non odia incendunt . Noua res , auremque deorum</l>
            <l n="1.223">Insuetus pulsare fragor , pietate recessus</l>
            <l n="1.224">Lucis inaccesse tacitumque impleuerat axem .</l>
            <l n="1.225">At pater amplexu cupido precibusque modestis</l>
            <l n="1.226">Occupat et grauibus cohibet suspiria dictis :</l>
            <l n="1.227">" Parce , precor , gemitu ; non hunc tempusque locusque</l>
            <l n="1.228">Exposcunt . Sed uisa animum si uulnera tangunt</l>
            <l n="1.229">Usque adeo , iuuat et patrios agnoscere casus ,</l>
            <l n="1.230">Accipe ; nam paucis perstringam plurima uerbis .</l>
            <l n="1.231">Sexta per Hesperios penitus uictricia campos</l>
            <l n="1.232">Nostraque signa simul Romanaque uiderat estas ,</l>
            <l n="1.233">Cum mihi iam bellique moras curasque peroso</l>
            <l n="1.234">Consilium , teste euentu , Fortuna , dedisti</l>
            <l n="1.235">Magnificum : infelix fido ut cum fratre uiritim</l>
            <l n="1.236">Solicitum partirer onus geminumque moranti</l>
            <l n="1.237">Incuterem bello calcar . Sic alite leua</l>
            <l n="1.238">Distrahimur tandem et scissis legionibus ambo</l>
            <l n="1.239">Insequimur late sparsis regionibus hostem .</l>
            <l n="1.240">Nondum plena colis iam stamina nostra Sorores</l>
            <l n="1.241">Destituunt fesse , iam Mors sua signa relinquit .</l>
            <l n="1.242">Illicet imparibus ueriti concurrere fatis</l>
            <l n="1.243">Fraudis opem dubio poscunt in tempore Peni .</l>
            <l n="1.244">Ars ea certa uiris et nostro cognita damno .</l>
            <l n="1.245">Celtarumque animos , quibus auxiliaribus arma</l>
            <l n="1.246">Fratris ad id steterant , pretio corrumpere adorti ,</l>
            <l n="1.247">Persuasere fugam : nostrorum exempla per euum</l>
            <l n="1.248">Ante oculos gestanda ducum , ne robore freti</l>
            <l n="1.249">Externo , proprio non plus in milite fidant .</l>
            <l n="1.250">Obicit ille deos , ius , fas et inania uerba !</l>
            <l n="1.251">Raptim abeunt tacitoque uale . uis quanta metallo est !</l>
            <l n="1.252">Di , Pudor , alma Fides , uni succumbitis auro !</l>
            <l n="1.253">Presidio nudata acies fraterna retrorsum</l>
            <l n="1.254">Auia constituit siccosque recurrere montes :</l>
            <l n="1.255">Hec uisa est spes una duci . Premit hostis acerbus ,</l>
            <l n="1.256">Doctus ad extremum cedenti insistere tergo .</l>
            <l n="1.257">Me quoque iam magno distantem Punica tractu</l>
            <l n="1.258">Agmina cingebant , que clam nouus auxerat hostis</l>
            <l n="1.259">Improbus insultans . uisum et mihi credere Fato .</l>
            <l n="1.260">Nequicquam : uetitum caro me iungere fratri ;</l>
            <l n="1.261">Inferior numero multum tribus undique castris</l>
            <l n="1.262">uallabar , multumque locis premebar iniquis .</l>
            <l n="1.263">Ferrum aderat ; spes nulla fuge : quod Fata sinebant</l>
            <l n="1.264">Tempore in angusto , durissima pectora ferro</l>
            <l n="1.265">Pandimus atque Afras Herebo detrudimus umbras .</l>
            <l n="1.266">Ira dolorque dabant animos : ars bellica nusquam</l>
            <l n="1.267">Consiliique nihil . Ceu dum uelamina pastor</l>
            <l n="1.268">Fida gerens apibus bellum mouet improbus almis ,</l>
            <l n="1.269">Nocte sub obscura trepidant , mox dulcia maeste</l>
            <l n="1.270">Excedunt inopi substrata cubilia cera ,</l>
            <l n="1.271">Inde ruunt ceceque fremunt , sparsoque uolatu</l>
            <l n="1.272">Importuno instant capiti ; stat callidus hostis</l>
            <l n="1.273">Inceptique tenax , postque irrita uulnera uictor</l>
            <l n="1.274">Eruit extirpatque pie cunabula gentis :</l>
            <l n="1.275">Sic , que sola salus miseris et summa uoluptas ,</l>
            <l n="1.276">Inuisam iaculis gladioque ultore cohortem</l>
            <l n="1.277">Tundimus et rabidas in uulnere linquimus iras .</l>
            <l n="1.278">Illi ex composito stabant , ceu flantibus Austris</l>
            <l n="1.279">Aerius consistit Erix atque astriger Athlas .</l>
            <l n="1.280">Quid moror ? Incauti armorum sub nube uirumque</l>
            <l n="1.281">Obruimur : Fortuna suum tenet inuida morem</l>
            <l n="1.282">Auersata pios . Gelidus mihi pectore sanguis</l>
            <l n="1.283">Heserat ; agnosco insidias mortemque propinquam ;</l>
            <l n="1.284">Nec mihi , sed patrie metuens , pro tempore raptim</l>
            <l n="1.285">Ingredior dictis cuneos firmare labantes :</l>
            <l n="1.286">' Hac uia preclari , miles , patet ardua leti .</l>
            <l n="1.287">I duce me , quem sepe alias maiore profecto es</l>
            <l n="1.288">Fortuna , nunquam fama meliore secutus !</l>
            <l n="1.289">Non acies ferri , facies non obuia Mortis</l>
            <l n="1.290">Terreat : exiguo decus ingens sanguine Mauors</l>
            <l n="1.291">Obicit et caros illustrat cede nepotes .</l>
            <l n="1.292">Nosce genus , patriamque libens amplectere sortem .</l>
            <l n="1.293">Ignauum fortemque mori - ne tangere damno -</l>
            <l n="1.294">Nature lex una iubet . Breue tempus utrique :</l>
            <l n="1.295">Iam , licet et terre pelagique pericula cessent ,</l>
            <l n="1.296">Ultro aderit suspecta dies . Hoc fortibus unum</l>
            <l n="1.297">Contigit , ut leti morerentur ; cetera flendo</l>
            <l n="1.298">Turba perit lacrimasque metu diffundit inertes .</l>
            <l n="1.299">Hora breuis longe testis uenit ultima uite .</l>
            <l n="1.300">Ergo age , si Latio quicquam de sanguine restat ,</l>
            <l n="1.301">Morte palam facito ; nam dum Fortuna sinebat ,</l>
            <l n="1.302">uicimus et nostris exibant funera dextris .</l>
            <l n="1.303">At modo corporibus , - cedunt quando omnia retro -</l>
            <l n="1.304">Sit satis obstruxisse uiam . Per pectora nostra</l>
            <l n="1.305">Perque truces oculos uultusque in morte tremendos</l>
            <l n="1.306">Transcendant ! talem libet his opponere montem ,</l>
            <l n="1.307">His claustris uallare aditus ! Sciat horrida ueros</l>
            <l n="1.308">Barbaries cecidisse uiros , et pallida quamquam ,</l>
            <l n="1.309">Haud spernenda tamen Romana cadauera calcet !</l>
            <l n="1.310">Accelera , bene nata cohors - in limine Mors est</l>
            <l n="1.311">Inuidiosa bonis - Romanas semper ad aras</l>
            <l n="1.312">Cum lacrimis recolenda piis et ture perenni ! '</l>
            <l n="1.313">Talibus accensi coeunt et grandinis instar</l>
            <l n="1.314">Scissa nube ruunt . In tela micantia primus</l>
            <l n="1.315">Et circumfusos feror irrediturus in hostes .</l>
            <l n="1.316">Consequitur deuota neci fortissima pubes .</l>
            <l n="1.317">Sternimur et morimur : paucis tot milia contra</l>
            <l n="1.318">Quid reliquum ? Sed fata pii nunc ultima fratris</l>
            <l n="1.319">Expectas ; neque enim Hesperia felicior ora</l>
            <l n="1.320">. . . . . . . . . . . . . . . . . . . . . . . . . . . . . . . . . . . . . . . .</l>
            <l n="1.321">Ille quidem extremo Fati de turbine frustra</l>
            <l n="1.322">Surgere conatus magne sub mole ruine</l>
            <l n="1.323">Oppressusque itidem . Nec mors magis ulla decebat</l>
            <l n="1.324">Altera quam fratris . Fuerat concordia uite</l>
            <l n="1.325">Mira , uel exiguis nunquam interrupta querelis :</l>
            <l n="1.326">Una domus uictusque idem , mens una duobus ,</l>
            <l n="1.327">Et mors una fuit . Locus idem corpora seruat</l>
            <l n="1.328">Amborum ac cineres . Huc tempus forte sub unum</l>
            <l n="1.329">uenimus . Hic nobis nulla est iactura uetusti</l>
            <l n="1.330">Carceris : ex alto sparsos contemnimus artus .</l>
            <l n="1.331">Odimus et laqueos et uincula nota timemus ,</l>
            <l n="1.332">Libertatis onus . Quod non sumus , illud amamus . "</l>
            <l n="1.333">Ille autem illacrimans : " Tua me , tua , care , profundo</l>
            <l n="1.334">Corde premit pietas , genitor . Sed mollis inersque</l>
            <l n="1.335">Ultio uerborum semper fuit ultima rerum .</l>
            <l n="1.336">Dic tamen hoc , o sancte parens : an uiuere fratrem</l>
            <l n="1.337">Teque putem atque alios , quos pridem Roma sepultos</l>
            <l n="1.338">Defunctosque uocat ? " Lente pater ipse loquentem</l>
            <l n="1.339">Risit , et " O quanta , miseri , sub nube latetis !</l>
            <l n="1.340">Humanumque genus quanta caligine ueri</l>
            <l n="1.341">uoluitur ! Hec " inquit " sola est certissima uita .</l>
            <l n="1.342">uestra autem mors est , quam uitam dicitis . At tu</l>
            <l n="1.343">Aspice germanum . uiden ut contemptor acerbe</l>
            <l n="1.344">Mortis eat ? uiden indomitum sub pectore robur</l>
            <l n="1.345">Et uiuum decus et flammantia lumina fronti ?</l>
            <l n="1.346">Quin etiam a tergo generosum respicis agmen ?</l>
            <l n="1.347">Hos mihi defunctos audebit dicere quisquam ?</l>
            <l n="1.348">Et tamen egregios humani sorte tributi</l>
            <l n="1.349">Efflauere animos ac debita corpora terre</l>
            <l n="1.350">Liquerunt . Cernis nitido uenientia contra</l>
            <l n="1.351">Purpureum radiare diem leta agmina uultu ? "</l>
            <l n="1.352">" Imo " ait " eximie ; nec quicquam dulcius unquam</l>
            <l n="1.353">Hos uidisse oculos memini . Sed nomina nosse</l>
            <l n="1.354">Est animus ; tibi ne , genitor , contraria mens sit ;</l>
            <l n="1.355">Per superos ipsumque Iouem , Solemque uidentem</l>
            <l n="1.356">Omnia , per Frigios , si qua est ea cura , Penates ,</l>
            <l n="1.357">Per si quid patrie uenit huc dulcedinis , oro .</l>
            <l n="1.358">Aut ego fallor enim , aut quosdam hoc ex agmine noui ,</l>
            <l n="1.359">Et mores habitusque uirum faciesque gradusque ,</l>
            <l n="1.360">Insolitum licet ora micent , tamen ora recordor :</l>
            <l n="1.361">uidi etenim et patria nuper conuiximus urbe . "</l>
            <l n="1.362">" uera quidem memoras . Fraus hunc modo rebus ademit</l>
            <l n="1.363">Punica terrenis . Periit congressus iniquo</l>
            <l n="1.364">Credulus etate heu ! nimium Marcellus in illa</l>
            <l n="1.365">. . . . . . . . . . . . . . . . . . . . . . . . . . . . . . . . . . . . . . . . . . .</l>
            <l n="1.366">Iste memor finis lateri latus admouet ultro</l>
            <l n="1.367">Nobiscumque libens celo spatiatur in amplo .</l>
            <l n="1.368">Crispinus longe sequitur , quem perfidus uno</l>
            <l n="1.369">Absumpsisse die tentauerat hostis ; at illum</l>
            <l n="1.370">Languida dilate tribuerunt uulnera morti ;</l>
            <l n="1.371">Alter ibi cecidit moriens , ubi furta latebant :</l>
            <l n="1.372">Inde leuis recte penetrans huc spiritus illic</l>
            <l n="1.373">Frigida carnifici dimisit membra cruento .</l>
            <l n="1.374">En Fabium ! celo maiestas maxima tanti</l>
            <l n="1.375">Nominis et rerum iubet hunc habitare sereno .</l>
            <l n="1.376">Cerne ducem quantum ! Licet hic Cunctator ab omni</l>
            <l n="1.377">Dictus erat populo , tamen ingens gloria tardis</l>
            <l n="1.378">Debita consiliis uiget . Hunc non flamma nec ensis</l>
            <l n="1.379">Eripuit Latio , sed dum magis arma premebant</l>
            <l n="1.380">Punica , tranquillum tulit huc animosa senectus .</l>
            <l n="1.381">Sed magis ardentemque animis pugnasque frementem</l>
            <l n="1.382">Cerne per insidias indigno funere Gracchum</l>
            <l n="1.383">Corpore seclusum ualido et pollentibus armis .</l>
            <l n="1.384">Preterea Emilio nimium Sors inuida Paulo :</l>
            <l n="1.385">Aspice magnanimum terebrant quot uulnera pectus !</l>
            <l n="1.386">Cannensi Romana die defleta supremum</l>
            <l n="1.387">Fata putans renuit cladi superesse ; sed ultro</l>
            <l n="1.388">Oblatum contempsit equum , multumque rogantem</l>
            <l n="1.389">Reppulit et ' Nimium ' respondit ' uiximus . At tu</l>
            <l n="1.390">Macte animi uirtute , puer , discede tuumque</l>
            <l n="1.391">uicturum abde caput teque ad meliora reserua .</l>
            <l n="1.392">Dic Patribus muniant urbem ; dic moenia firment :</l>
            <l n="1.393">Condiscant extrema pati ; namque improba seuas</l>
            <l n="1.394">Ingeminat Fortuna minas , hostisque cruentus</l>
            <l n="1.395">uictor adest . Fabio mea uerba nouissima perfer :</l>
            <l n="1.396">Dic me iussorum memorem uixisse suorum ,</l>
            <l n="1.397">Dic memorem te teste mori . Sed Fata feroxque</l>
            <l n="1.398">Collega ingenti turbarunt cuncta tumultu :</l>
            <l n="1.399">Nuda loco caruit uirtus ; tulit Impetus illam .</l>
            <l n="1.400">Effuge dum morior , ne forsan plura loquendo</l>
            <l n="1.401">Sim tibi causa necis ' . Dicentem talia ferro</l>
            <l n="1.402">Circumstant . uolat ille leuis : timor alleuat artus</l>
            <l n="1.403">Et plumas adiungit equo et calcaria plantis .</l>
            <l n="1.404">Anxia sic genitrix , ubi nidum callidus anguis</l>
            <l n="1.405">Obsidet , hinc uise sese subducere morti</l>
            <l n="1.406">Optat , et hinc dubitat sua dulcia uiscera linquens</l>
            <l n="1.407">Infelix ! pietas tandem formidine uicta</l>
            <l n="1.408">Cedit , et incussis serum sibi consulit alis ,</l>
            <l n="1.409">uicinaque tremens respectat ab arbore fatum</l>
            <l n="1.410">Natorum rabiemque fere , et plangoribus omne</l>
            <l n="1.411">Implet anhela nemus strepituque accurrit amico .</l>
            <l n="1.412">Sic ibat iuuenis memorandus , sepe retrorsum</l>
            <l n="1.413">Lumina maesta ferens : uidet ingens surgere campis</l>
            <l n="1.414">Naufragium ; uidet immitem post publica Penum</l>
            <l n="1.415">Funera sacra ducis fodientem pectora diris</l>
            <l n="1.416">Ictibus ; et celum gemitu pulsabat inani .</l>
            <l n="1.417">Quid moror ? Innumeram licet inter noscere turbam</l>
            <l n="1.418">Cesorum hoc bello iuuenum patrieque cadentum .</l>
            <l n="1.419">Scilicet immenso studio dum ledere querit ,</l>
            <l n="1.420">Ciuibus atque inopem spoliat dum fortibus urbem</l>
            <l n="1.421">Compleuit celum nostris ferus Hanibal umbris . "</l>
            <l n="1.422">Talia dum genitor memorat , suspiria natus</l>
            <l n="1.423">Alta trahens : " Licuit , fateor , cognoscere quicquid</l>
            <l n="1.424">Optabam magis , et uultus spectare meorum .</l>
            <l n="1.425">Cetera ni prohibes , nihil est sermone secundi</l>
            <l n="1.426">Patris amabilius " . " Quin tu modo cominus " inquit</l>
            <l n="1.427">" Alloquere atque aures quamprimum inuade paratas . "</l>
            <l n="1.428">His dictis , tulit ante gradum , frontemque modestam</l>
            <l n="1.429">Demisit , patruumque tenens sic incipit ore :</l>
            <l n="1.430">" O uenerande mihi , uero nunquamque parente</l>
            <l n="1.431">Care minus , si uestra Deus dedit ora uidere</l>
            <l n="1.432">Mortales oculos , alti si limina mundi</l>
            <l n="1.433">Indignoque mihi clarum reserauit Olimpum ,</l>
            <l n="1.434">Da , precor , exiguam nostris affatibus horam ,</l>
            <l n="1.435">Nam breue tempus adest moneorque in castra reuerti .</l>
            <l n="1.436">Occeani subnixa uadis ubi maxima Calpe</l>
            <l n="1.437">Impendet pelago celumque cacumine pulsat ,</l>
            <l n="1.438">Illic me Romana manent modo signa , ducemque</l>
            <l n="1.439">Expectant . Rapidum hoc tandem instat limite bellum . "</l>
            <l n="1.440">Suscipit amplexu iuuenem placidissimus heros ,</l>
            <l n="1.441">Atque ita : " Si iussu superum mortalia celo</l>
            <l n="1.442">Membra uehis - nec enim tam magni muneris auctor</l>
            <l n="1.443">Alter erit : summum hoc equidem tibi contigit uni</l>
            <l n="1.444">Eximiumque decus - , quam de te concipiam spem</l>
            <l n="1.445">Dictu difficile est . Cui tantam numina uiuo</l>
            <l n="1.446">Concessere uiam ? Nam ni diuinus inesset</l>
            <l n="1.447">Spiritus , haudquaquam hoc homini Fortuna dedisset ,</l>
            <l n="1.448">Que faciles dispensat opes : arcana uidere</l>
            <l n="1.449">Celica , uenturos longe prenoscere casus ,</l>
            <l n="1.450">Et fatum prescire suum , spectare beatas</l>
            <l n="1.451">Has animas subterque pedes radiantia solis</l>
            <l n="1.452">Lumina et aduersos tam uastis tractibus axes ;</l>
            <l n="1.453">Hec nunquam Fortuna dabit , quia cuncta potenti</l>
            <l n="1.454">Sunt seruata Deo . Qui si te lumine tanto</l>
            <l n="1.455">Illustrat , quonam te alii dignentur honore ?</l>
            <l n="1.456">Non ergo immerito : fractos passimque iacentes</l>
            <l n="1.457">Hesperie campis totiens despeximus hostes ,</l>
            <l n="1.458">uidimus et nostre uindictam mortis . Ab illa</l>
            <l n="1.459">Egregie pietatis habens per secula famam ,</l>
            <l n="1.460">Quidlibet hic aude mecum ; nam protinus aurem</l>
            <l n="1.461">Inuenis atque animum uacuum . Quin ocius ergo</l>
            <l n="1.462">Ingredimur fandoque breuem consumimus horam ? "</l>
            <l n="1.463">" Dic " ait is : " si uita manet post busta , quod almus</l>
            <l n="1.464">Testatur genitor , sique hec est uera perennis ,</l>
            <l n="1.465">Nostra autem morti similis , quid demoror ultra</l>
            <l n="1.466">In terris ? quin huc potius , quacumque licebit ,</l>
            <l n="1.467">Euolat assurgens animus tellure relicta ? "</l>
            <l n="1.468">" Non bene " ait " sentis " : " Deus hoc Naturaque sanxit</l>
            <l n="1.469">Legibus eternis , hominem in statione manere</l>
            <l n="1.470">Corporis , edicto donec reuocetur aperto .</l>
            <l n="1.471">Non igitur properare decet , sed ferre modeste</l>
            <l n="1.472">Quantulacumque breuis superant incommoda uite ,</l>
            <l n="1.473">Ne iussum spreuisse Dei uideare , quod ista</l>
            <l n="1.474">Sunt geniti sub lege homines , ut regna tenerent</l>
            <l n="1.475">Infima , namque illis custodia credita terre</l>
            <l n="1.476">Et rerum quas terra uehit pelagusque profundum .</l>
            <l n="1.477">Ergo tibi cunctisque bonis seruandus in ista est</l>
            <l n="1.478">Carne animus propriamque uetandus linquere sedem ,</l>
            <l n="1.479">Nobilibus curis studioque et amore uidendi</l>
            <l n="1.480">Promineat ni forte foras corpusque relinquat</l>
            <l n="1.481">Ac longe fugiat sensus seque ingerat astris .</l>
            <l n="1.482">Hic decet egregios animos , hic exitus est quem</l>
            <l n="1.483">Diuini fecere uiri meliora sequentes .</l>
            <l n="1.484">Sed dum membra uigent - breuis est mora - , suscipe nostri</l>
            <l n="1.485">Consilii quid summa uelit . Tu sacra fidemque</l>
            <l n="1.486">Iustitiamque cole . Pietas sit pectoris hospes</l>
            <l n="1.487">Sancta tui morumque comes , que debita uirtus</l>
            <l n="1.488">Magna patri , patrie maior , sed maxima summo</l>
            <l n="1.489">Ac perfecta Deo ; quibus exornata profecto</l>
            <l n="1.490">uita uia in celum est , que uos huc tramite recto</l>
            <l n="1.491">Tunc reuehat cum summa dies exemerit istud</l>
            <l n="1.492">Carnis onus pureque animam transmiserit aure .</l>
            <l n="1.493">Hoc etiam monuisse uelim , nil gratius illi ,</l>
            <l n="1.494">Qui celum terrasque regit , dominoque patrique ,</l>
            <l n="1.495">Actibus ex nostris , quam iustis legibus urbes</l>
            <l n="1.496">Conciliumque hominum sociatum legibus equis .</l>
            <l n="1.497">Quisquis enim ingenio patriam seu uiribus alte</l>
            <l n="1.498">Sustulerit sumptisque oppressam adiuuerit armis ,</l>
            <l n="1.499">Hic certum sine fine diem in regione serena</l>
            <l n="1.500">Expectet uereque petat sibi premia uite ,</l>
            <l n="1.501">Iustitia statuente Dei , que nec quid inultum ,</l>
            <l n="1.502">Nec pretio caruisse sinit . " Sic fatus amoris</l>
            <l n="1.503">Admouitque faces auido stimulosque nepoti .</l>
            <l n="1.504">Ecce autem interea uenientum turba , nec ulli</l>
            <l n="1.505">Nota fuit facies ; habitus tamen omnibus unus</l>
            <l n="1.506">Sidereoque leuis fulgebat lumine amictus .</l>
            <l n="1.507">Augusta pauci procul omnes fronte preibant</l>
            <l n="1.508">Iam senioque graues et maiestate uerendi .</l>
            <l n="1.509">" Hec acies regum est , quos tempora prima tulerunt</l>
            <l n="1.510">Urbis " ait " nostre ; frons arguit inclita reges .</l>
            <l n="1.511">Romulus ecce prior , famosi nominis auctor ,</l>
            <l n="1.512">Publicus ille parens . Cernis , dulcissime , quantus</l>
            <l n="1.513">Ardor inest animo . Talem uentura petebant</l>
            <l n="1.514">Regna uirum . uenit incessu moderatior alter ,</l>
            <l n="1.515">Religione noua populum qui temperet acrem .</l>
            <l n="1.516">Hic uirtute prius patrie Curibusque Sabinis</l>
            <l n="1.517">Insignis , nostramque ideo transuectus in arcem est .</l>
            <l n="1.518">Aspice solicitum monitu ceu coniugis almas</l>
            <l n="1.519">Instituat leges et euntem diuidat annum .</l>
            <l n="1.520">Extulit hunc natura senem , primoque sub euo</l>
            <l n="1.521">Hanc habuit frontem , sic tempora cana genasque .</l>
            <l n="1.522">Tertius ille sequens , qua tu nunc uteris , omnem</l>
            <l n="1.523">Militie expressit regum fortissimus artem ,</l>
            <l n="1.524">Fulmineus uisu , uictus quoque fulmine solo .</l>
            <l n="1.525">Quartus arat muros et Tibridis Ostia fundat ,</l>
            <l n="1.526">Presagus quas totus opes huc conuehat orbis ,</l>
            <l n="1.527">Biffida primeuo connectens moenia ponte .</l>
            <l n="1.528">Frons quinti mihi nota parum , sed suspicor illum</l>
            <l n="1.529">Quem nobis longe regem dedit alta Corinthus .</l>
            <l n="1.530">Ille est haud dubie : uideo tunicasque togasque</l>
            <l n="1.531">Et fasces trabeasque graues sellasque curules</l>
            <l n="1.532">Atque leues faleras et cuncta insignia nostri</l>
            <l n="1.533">Imperii , currusque et equos pompasque triumphi .</l>
            <l n="1.534">Illum autem numero quem cernis in ordine sextum</l>
            <l n="1.535">Seruilis solio regem transmisit origo ,</l>
            <l n="1.536">Et nomen seruile manet , sed regia mens est .</l>
            <l n="1.537">Dedecus hic generis uirtute piauit et actis ;</l>
            <l n="1.538">Condidit hic censum prior , ut se noscere posset</l>
            <l n="1.539">Roma potens , altumque nihil sibi nota timeret . "</l>
            <l n="1.540">Finierat . Tunc ille iterat : " Si lecta recordor ,</l>
            <l n="1.541">Romuleo cinxisse comas diademate septem</l>
            <l n="1.542">Audieram , totidem cognomina certa tenebam .</l>
            <l n="1.543">Alter ubi est igitur ? " " Fili carissime , " dixit</l>
            <l n="1.544">" Huc et luxus iners et dura superbia nunquam</l>
            <l n="1.545">Ascendunt . Illum sua pessima crimina Auerno</l>
            <l n="1.546">Merserunt , atrox animus nomenque superbum .</l>
            <l n="1.547">Hunc exposcis enim qui sceptra nouissima rexit</l>
            <l n="1.548">Rex ferus et feritate bonus ; nam tristia passe</l>
            <l n="1.549">Hic Libertatis primum Urbi ingessit amorem .</l>
            <l n="1.550">Quin tu animas letas melioraque regna tenentes</l>
            <l n="1.551">Cerne cateruatim , uere uirtutis amicos . "</l>
            <l n="1.552">Tres simul ante alacres alternaque brachia nexi</l>
            <l n="1.553">Ibant . Hos leto celebrabant agmina plausu</l>
            <l n="1.554">Umbrarum atque omni deuotum ex ordine uulgus .</l>
            <l n="1.555">Substitit admirans : " Que tanta est gratia " dixit</l>
            <l n="1.556">" Ista trium ? Quis tantus amor connectit euntes ? "</l>
            <l n="1.557">" Hos idemque parens eademque " ait " extulit aluus :</l>
            <l n="1.558">Hinc amor . His ipsis libertas credita quondam :</l>
            <l n="1.559">Hinc fauor . Heu iugulos et uulnera cruda duorum !</l>
            <l n="1.560">Aspice : utrique recens nitet ut generosa cicatrix</l>
            <l n="1.561">Pectore in aduerso ! Populorum fata potentum</l>
            <l n="1.562">Tergeminis mandata uiris , ut sanguine pauco</l>
            <l n="1.563">Scilicet innumere cessarent funera gentis .</l>
            <l n="1.564">Diuisis exercitibus conspecta suorum</l>
            <l n="1.565">Aduersisque oculis sex ultima bella gerebant ;</l>
            <l n="1.566">Libertas tunc nostra tremens similisque cadenti</l>
            <l n="1.567">Unius ad fatum dubio sub Marte pependit :</l>
            <l n="1.568">Unius est asserta manu . Germanus uterque</l>
            <l n="1.569">Occiderat , populoque nimis Fortuna fauere</l>
            <l n="1.570">Ceperat Albano ; nisi tertius ille superstes</l>
            <l n="1.571">Integer et fratrum mortes et publica fata</l>
            <l n="1.572">Restituisset agens uictricia corpora campo ,</l>
            <l n="1.573">Donec seiunctos spatio largoque cruore</l>
            <l n="1.574">Defectos plagisque graues et cursibus haustos</l>
            <l n="1.575">Impiger alterno iugulasset uulnere fratres .</l>
            <l n="1.576">Id recolens nunc exultat : gaudentque uicissim</l>
            <l n="1.577">Germani ad superos nec inulto funere missi .</l>
            <l n="1.578">At quibus imperium uirtus ea contulit , ultro</l>
            <l n="1.579">Circumstant memores . Sed quid per singula uersor ?</l>
            <l n="1.580">Milia nonne uides spatiosum implentia celum ?</l>
            <l n="1.581">Publicolam ante alios , tanto cognomine dignum ,</l>
            <l n="1.582">Preclarum pietate ducem patrieque parentem . "</l>
            <l n="1.583">Lumina uisendi cupidus flectebat , et ingens</l>
            <l n="1.584">Agmen erat iuxta , stabilem qua uergit ad Arthon</l>
            <l n="1.585">Lacteus innumeris redimitus circulus astris .</l>
            <l n="1.586">Obstupuit , queritque uiros et nomina et actus .</l>
            <l n="1.587">" Care nepos , si cuncta uelim memoranda referre ,</l>
            <l n="1.588">Altera nox optanda tibi est " ait : " aspice ut omnis</l>
            <l n="1.589">Stella cadit pelago , celumque reflectitur , et iam</l>
            <l n="1.590">Candidus Aurore meditantis surgere uultus</l>
            <l n="1.591">uibrat et Eoa iam somnum diluit unda .</l>
            <l n="1.592">Iam pater admonuit fugientia sidera nutu</l>
            <l n="1.593">Ostendens , uetuitque moras . Hoc nosse satis sit ,</l>
            <l n="1.594">Romanas has esse animas , quibus una tuende</l>
            <l n="1.595">Cura fuit patrie . Proprio pars magna cruore</l>
            <l n="1.596">Diffuso has petiit sedes , meritoque caduce</l>
            <l n="1.597">Pretulit eternam per acerba piacula uitam . "</l>
         </div>
         <div n="2">
            <head>
               <num>II</num>
            </head>
            <l n="2.1">Talibus intentum pater arripit atque benigne :</l>
            <l n="2.2">" Tempus " ait " celo descendere . Gratia paucis</l>
            <l n="2.3">Huc uenisse fuit : patienter abire decorum est . "</l>
            <l n="2.4">" Ne propera , precor , alme parens . Quin digeris " inquit</l>
            <l n="2.5">" Pauca mihi dubio ? certumque remitte futuri . "</l>
            <l n="2.6">" O nate , exigui solatia temporis " infit</l>
            <l n="2.7">" Exigis . Ambigue subito tibi somnia noctis</l>
            <l n="2.8">Omniaque implicite uanescent uisa quietis :</l>
            <l n="2.9">Si qua animo memori uestigia forte manebunt ,</l>
            <l n="2.10">Somnia uana tamen , mentemque errasse putabis .</l>
            <l n="2.11">Sed nequeo spreuisse preces . Dic , nate , quod angit</l>
            <l n="2.12">Te magis ; et breuibus celeri te subtrahe Phebo . "</l>
            <l n="2.13">" O genitor , si nota tibi diuina uoluntas ,</l>
            <l n="2.14">Sique tibi ante oculos uenturum est cernere tempus ,</l>
            <l n="2.15">Scire uelim quid Fata parent . Nam bella uidemus</l>
            <l n="2.16">Aspera terribili Latium quassantia motu .</l>
            <l n="2.17">Hanibal in foribus stat perfidus . Omnia retro</l>
            <l n="2.18">uersa cadunt . Nostro pinguescunt arua cruore .</l>
            <l n="2.19">Tot clari cecidere duces . uos lumina tanti</l>
            <l n="2.20">Imperii tam magna duo cecidistis eodem</l>
            <l n="2.21">Tempore . Tunc Italis raptus regionibus est sol ,</l>
            <l n="2.22">Magnaque sub gemina nutauit Roma ruina .</l>
            <l n="2.23">Quid superest ? dominam quis nunc manet exitus Urbem ?</l>
            <l n="2.24">Corruet , an stabit ? Quod si frustra arma mouemus ,</l>
            <l n="2.25">Exime tot curas animo tantosque labores :</l>
            <l n="2.26">Somnum redde oculis et membris redde quietem .</l>
            <l n="2.27">Nam mihi si , cogente Deo , patrieque cadendum est ,</l>
            <l n="2.28">Quid iuuat obniti contra Fatoque prementi</l>
            <l n="2.29">Humanas afferre manus ? Moriamur inermes !</l>
            <l n="2.30">uiuat et in toto regnet ferus Hanibal orbe ! "</l>
            <l n="2.31">Non tulit indignantem animo pater optimus : " Imo ,</l>
            <l n="2.32">Imo " ait " armato latronem pellere luscum</l>
            <l n="2.33">Finibus Ausonie dabitur . Discedet iniquo</l>
            <l n="2.34">Inde animo , metuetque alienam linquere terram</l>
            <l n="2.35">Sanguinis ac prede sitiens , at maesta suorum</l>
            <l n="2.36">Plebs metuens belloque nimis turbata propinquo</l>
            <l n="2.37">Hunc repetet retrahetque domum . Postquam Africa tanget</l>
            <l n="2.38">Litora , funesto ueritus confligere campo</l>
            <l n="2.39">Congressus uolet ante tuos . Tu furta caueto</l>
            <l n="2.40">Insidiasque uiri . Doceant te dira duorum</l>
            <l n="2.41">Funera barbarico confecta ferociter astu .</l>
            <l n="2.42">I tamen atque hostis crudelem conspice uultum</l>
            <l n="2.43">Et dictis intende aurem cautusque uigilque</l>
            <l n="2.44">Insidiosa senis uersuti percipe uerba .</l>
            <l n="2.45">Si renuis retrahisque pedem , mihi crede , per Orbem</l>
            <l n="2.46">Aut timidus uideare aliis aut forte superbus .</l>
            <l n="2.47">Ille quidem uaria tentabit flectere mentem</l>
            <l n="2.48">Arte dolisque nouis , dulcem per singula pacem ,</l>
            <l n="2.49">Pacem iterans , pacisque tegens sub nomine fraudem ,</l>
            <l n="2.50">Unicus euersor pacis . Firmissime , persta</l>
            <l n="2.51">Propositumque tene . Nil de patrieque tuaque</l>
            <l n="2.52">Maiestate cadat ! Fremet ille et tristia coram</l>
            <l n="2.53">Fata uidens , humiles uoces summissaque uerba</l>
            <l n="2.54">Ore dabit ficto : iuuenem semperque secundis</l>
            <l n="2.55">Assuetum casus uarios librare monebit</l>
            <l n="2.56">Fortune , ac multa ancipiti sermone tremenda</l>
            <l n="2.57">Proferet euentusque ducum . Cum nulla uidebit</l>
            <l n="2.58">uerba altum mouisse animum , tum tristis et ira</l>
            <l n="2.59">Feruidus , arma fremens bellumque , in castra redibit .</l>
            <l n="2.60">Pugna erit ambiguo quam spectent Fata fauore ,</l>
            <l n="2.61">Cuius ad euentum toto timeatur in Orbe .</l>
            <l n="2.62">Sanctior his preerit castris , dux impius illis :</l>
            <l n="2.63">Hinc uirtus obiecta malis Cultusque modesti</l>
            <l n="2.64">Et Pudor et benesuada Fides Pietasque comesque</l>
            <l n="2.65">Iustitia et relique uibrabunt arma Sorores ;</l>
            <l n="2.66">Inde Furor , Dolus et Rabies et nescia ueri</l>
            <l n="2.67">Pectora Contemptusque Dei feruensque Libido</l>
            <l n="2.68">Cecaque perpetuis crescens sub litibus Ira</l>
            <l n="2.69">Et scelerum species horrende ac nomina multa .</l>
            <l n="2.70">uictor eris bello tandem , uictoria nec te</l>
            <l n="2.71">Efferet ; ast illum fortuna aduersa repente</l>
            <l n="2.72">Prosternet . uictus fugiet peregrinaque tanget</l>
            <l n="2.73">Litora , qua Grais Asiam regionibus estus</l>
            <l n="2.74">Hellespontiaci dirimit maris . Omnia tandem</l>
            <l n="2.75">Tentabit , regumque pedes indignaque supplex</l>
            <l n="2.76">Continget genua atque aliena precabitur arma ,</l>
            <l n="2.77">Italicas ardens iterum ruiturus in oras ,</l>
            <l n="2.78">Si Fortuna sinat . Nobis sed amicior illa ,</l>
            <l n="2.79">Iam longis satiata malis , funesta retrorsum</l>
            <l n="2.80">Consilia euertet . Quid multa ? uagabitur exul</l>
            <l n="2.81">Pessimus et terras uirus disperget in omnes ,</l>
            <l n="2.82">Romanos in morte petens . Ceu saxea seuum</l>
            <l n="2.83">Cum forte in triuiis tempestas obruit anguem ,</l>
            <l n="2.84">Ille furit , moriensque minas uomit atque uenenum</l>
            <l n="2.85">Mille ligans caudam squamosaque corpora nodis ,</l>
            <l n="2.86">Horrificus solo aspectu , postrema cruentus</l>
            <l n="2.87">Sibila languentesque oculos attollit et ipsum</l>
            <l n="2.88">Seuit in auctorem frustra : sic turbidus iste</l>
            <l n="2.89">Mille uias moribundus aget . Quo tempore forte</l>
            <l n="2.90">Publica dum perages mandata , uidebis inermem</l>
            <l n="2.91">Securus , faciemque trucem que terruit orbem .</l>
            <l n="2.92">Colloquio festiua dies uideatur amico ,</l>
            <l n="2.93">Tantorum felix Ephesus sermone uirorum .</l>
            <l n="2.94">Fama quidem mendax falsa cum laude nefandos</l>
            <l n="2.95">Equat iniqua bonis . Facinus dum grande , tremendum ,</l>
            <l n="2.96">Horrendum dictu inuenit , canit orba per Orbem ,</l>
            <l n="2.97">Nec dirimit causas . Patriam iuuat ille cadentem ,</l>
            <l n="2.98">Laudatur ; multaque alius cum strage cruentas</l>
            <l n="2.99">Captat opes regnumque sibi iaciturus in auro ,</l>
            <l n="2.100">Hic quoque laudatur . Laudabitur Hanibal atque</l>
            <l n="2.101">Scipio : posteritas mirabitur omnis utrumque .</l>
            <l n="2.102">Heu par dissimile et diuerso sidere terris</l>
            <l n="2.103">Illatum ! At uulgus discernere quanta sit inter</l>
            <l n="2.104">Magnificum ac tetrum facinus distantia , nescit .</l>
            <l n="2.105">Quam subito miris animum uolet ille loquendo</l>
            <l n="2.106">Flectere blanditiis ! seu sunt hec Punica semper</l>
            <l n="2.107">Pectora , seu laudem uirtus uel ab hoste meretur ,</l>
            <l n="2.108">Precipue tam rara quidem . uerum illa iocosum</l>
            <l n="2.109">Qualiacumque tibi risum fortasse mouebunt ;</l>
            <l n="2.110">Nil aliud . Sic ille graues in morte reflexus</l>
            <l n="2.111">Quum dederit falsaque animum spe pauerit amens ,</l>
            <l n="2.112">Tandem Bithinica ruet imperterritus aula ,</l>
            <l n="2.113">Dux atrox , Urbique metum depellet et Orbi .</l>
            <l n="2.114">Hostis fata uides , tanto quem tempore tellus</l>
            <l n="2.115">Sustinet Ausonie . Quod si Romana requiris ,</l>
            <l n="2.116">Pauca , sed e medio Fatorum intentus aceruo</l>
            <l n="2.117">Accipe . Procliuem faciet uictoria presens</l>
            <l n="2.118">Ad reliquas facilemque uiam , nullumque pudebit ,</l>
            <l n="2.119">Quem teneat Carthago potens , apprendere portum .</l>
            <l n="2.120">Illa iugum populos et ferre tributa docebit .</l>
            <l n="2.121">Ilicet Etholus consurget uanus ad arma ,</l>
            <l n="2.122">Proruet Anthiocus ; fratris iunioris et illum</l>
            <l n="2.123">uincitis auspiciis , teque orbis noscet Eous ,</l>
            <l n="2.124">Ut Zephirus pridem ac pluuialis nouerat Auster .</l>
            <l n="2.125">Inde alia ex aliis nascentur bella , sed omnes</l>
            <l n="2.126">uincet Roma minas et totum proteret Orbem .</l>
            <l n="2.127">uicta iugum regna excipient : sub legibus ibunt</l>
            <l n="2.128">Mox Galathe Macedumque furor ; nil regia possunt</l>
            <l n="2.129">Nomina , nil patrum egregii prodesse labores .</l>
            <l n="2.130">Magnus Alexander totiens reuocatus ab urna</l>
            <l n="2.131">Si redeat , mea sit quenam sententia nosti :</l>
            <l n="2.132">Grecia cuncta breui procumbet tempore uicta</l>
            <l n="2.133">Et male cesorum penas dependet auorum .</l>
            <l n="2.134">Hic placet et Glabrio et spectata modestia Memmi</l>
            <l n="2.135">Flaminiique animus , claris qui crescere factis</l>
            <l n="2.136">Incipit et tecum tentat certamina fame .</l>
            <l n="2.137">Res instant uarie , series quoque longa laborum :</l>
            <l n="2.138">Florida namque uiris uenit armipotentibus etas .</l>
            <l n="2.139">Hec mihi iam Scauros , Drusos crebrisque Metellos</l>
            <l n="2.140">Insignes titulis et nomina clara Nerones</l>
            <l n="2.141">Protulit . Hoc olim ueniet de stipite ramus</l>
            <l n="2.142">Pestifer ac populis umbra nociturus iniqua .</l>
            <l n="2.143">Iam sensim assurgunt rigida uirtute Catones .</l>
            <l n="2.144">O utinam domus illa minus foret inuida nostre !</l>
            <l n="2.145">Surgunt Emilii , quorum de gente nepotem</l>
            <l n="2.146">Elige , qui nomen gestis mereatur auitum ,</l>
            <l n="2.147">Relliquiasque tuas ferro consumat et igni ,</l>
            <l n="2.148">Durior id meritis odioque accensus honesto .</l>
            <l n="2.149">Longius incedam ; iamque hinc Sillamque ferocem</l>
            <l n="2.150">Pompeiosque graues animosaque pectora Bruti</l>
            <l n="2.151">Ante oculos habeo , stupeoque ubi condere ferrum</l>
            <l n="2.152">Audeat . Hinc rerum summa ad fastigia uentum est</l>
            <l n="2.153">Cesareumque genus toti dominarier Orbi</l>
            <l n="2.154">Preuideo . Quid cuncta sequor ? Non ditior unquam</l>
            <l n="2.155">Urbs animis erit egregiis ducibusque supremis .</l>
            <l n="2.156">Crederet hoc aliquis ? Campano raptus aratro</l>
            <l n="2.157">Unus erit bello eximius , qui nostra sub Austrum</l>
            <l n="2.158">Signa ferat Libiamque iterum premat , inclita regum</l>
            <l n="2.159">Colla triumphali uictor fracturus ab arcu ,</l>
            <l n="2.160">Bisque sub extrema Latium formidine soluat</l>
            <l n="2.161">Obsidione graui , calidaque reuersus ab ora</l>
            <l n="2.162">Atque Alpes subito iussus transire niuosas</l>
            <l n="2.163">Preter Aquas Sextas - dicunt sic nomine uallem -</l>
            <l n="2.164">Theutonicum insigni compescat strage furorem ;</l>
            <l n="2.165">Post simili ardentes prosternat uulnere Cimbros .</l>
            <l n="2.166">Orbis in extremi latebras , ubi castra locasti ,</l>
            <l n="2.167">Nunc , iuuenis memorande nouis per secula factis ,</l>
            <l n="2.168">Magnus item iuuenis ueniet ; nec dignior alter</l>
            <l n="2.169">Nomen habet magni . Hic Tagum Bethimque et Hiberum</l>
            <l n="2.170">Coget ferre iugum dominumque agnoscere Tibrim .</l>
            <l n="2.171">Hic idem nimia ciuem feritate rebellem</l>
            <l n="2.172">Contundet . Tibi nulla animum contingat honestum</l>
            <l n="2.173">Inuidia ; atque alios patiaris ad alta uolare .</l>
            <l n="2.174">Nullus erit nullusque fuit cui gloria tota</l>
            <l n="2.175">Cesserit : illa nouis semper parat integra partem .</l>
            <l n="2.176">uita breuis , rerumque uenit longissimus ordo .</l>
            <l n="2.177">Quid fiet , nisi queque suos produxerit etas</l>
            <l n="2.178">uenturis qui sponte uelint occurrere fatis ?</l>
            <l n="2.179">Sufficeret cuncti spatio si temporis unus ,</l>
            <l n="2.180">Publica res poterat duce te contenta fuisse .</l>
            <l n="2.181">Tu siquidem letus mecum , dum bella gerentur ,</l>
            <l n="2.182">Hic eris , et iuuenem egregium laudabis ab alto .</l>
            <l n="2.183">Pauca ex innumeris memoro : maiora supersunt</l>
            <l n="2.184">Gesta uiri , plectroque aliis maiore canenda .</l>
            <l n="2.185">Namque hic precipiti - sit fas dixisse - uolatu</l>
            <l n="2.186">uictor ab occasu discedens uictor ad ortus</l>
            <l n="2.187">Perueniet nomenque Italum super astra leuabit .</l>
            <l n="2.188">Omnia succumbent : multis Fortuna triumphis</l>
            <l n="2.189">Larga uolet ditare ducem ; moderatior autem</l>
            <l n="2.190">Implendusque animus paucis , quod laurea triplex</l>
            <l n="2.191">Stringat honesta comas , quod ter sua Roma uerendo</l>
            <l n="2.192">Exstantem curru uideat , contentus abibit .</l>
            <l n="2.193">Hic et piratas pelago depellet ab omni :</l>
            <l n="2.194">uincetur Iudea tenax , Armenia duplex ,</l>
            <l n="2.195">Cappadoces Arabesque et lato corpore Ganges ,</l>
            <l n="2.196">Persis et Arsacides : Rubroque a litore tandem</l>
            <l n="2.197">Omnia uincentes rigidam ueniemus ad Arthon ,</l>
            <l n="2.198">Et glaciale solum , Tanaim et Meotida duram</l>
            <l n="2.199">Ripheosque procul tangemus in ethere montes .</l>
            <l n="2.200">Attriti longo fugient certamine reges</l>
            <l n="2.201">Et uitam simul et regnum bellumque perosi .</l>
            <l n="2.202">Caspia calcabunt uictores claustra , Sabeam</l>
            <l n="2.203">Turicremasque domos : intacti limina templi</l>
            <l n="2.204">Intrabunt cernentque aditi penetralia sacri .</l>
            <l n="2.205">Purpura non illos , non gemme aurumque mouebunt :</l>
            <l n="2.206">Thesauros inter medios mucrone trementi</l>
            <l n="2.207">Paupertas Romana uenit nec tangitur illis .</l>
            <l n="2.208">Insula non toto restabit libera ponto ,</l>
            <l n="2.209">Non tellus seu pressa uagis seu stantibus astris .</l>
            <l n="2.210">Aula sub imperium ueniet ditissima Cipri ,</l>
            <l n="2.211">Creta superstitionum ingens domus atque magistra</l>
            <l n="2.212">Euboicumque latus , Phebo Rhodus inclita et undis ,</l>
            <l n="2.213">Tum salis Egei , celo uelut astra sereno ,</l>
            <l n="2.214">Ciclades effuse medio , clipeusque potentis</l>
            <l n="2.215">Trinacrie et crasso diues Sardinia celo</l>
            <l n="2.216">Pauperiorque solo sed apricis Corsica saxis ,</l>
            <l n="2.217">Et quicquid Tusco iacet equore , quicquid Hibero ,</l>
            <l n="2.218">Quicquid et Adriaco . Sed quis cum classe frementem</l>
            <l n="2.219">Ibit in Occeanum ? Fortissimus ille nepotum</l>
            <l n="2.220">Unus erit magno semper cantandus in orbe ,</l>
            <l n="2.221">Gallica qui uario complebit rura pauore</l>
            <l n="2.222">Et fluuios atri uiolabit sanguinis unda .</l>
            <l n="2.223">Inde procul celo et terra pelagoque repostos</l>
            <l n="2.224">Auricomos rapido calcabit Marte Britannos ,</l>
            <l n="2.225">Stringet et indomito luctantem gurgite Rhenum</l>
            <l n="2.226">Pontibus , hostilesque tenens cum milite fines</l>
            <l n="2.227">Tristia ceruleis Germanis bella mouebit .</l>
            <l n="2.228">O felix si forte modum sciat addere ferro !</l>
            <l n="2.229">Nesciet heu ! noletque miser ; sed turbine mentis</l>
            <l n="2.230">uictrices per cuncta manus in publica uertet</l>
            <l n="2.231">uiscera , ciuili foedans externa cruore</l>
            <l n="2.232">Prelia et emeritos indigno Marte triumphos ;</l>
            <l n="2.233">Me tamen infami tam multa decora furore</l>
            <l n="2.234">Commaculare pudet . Quam turpiter omnia calcat</l>
            <l n="2.235">Ambitus , ut totum imperium sibi uindicet unus ,</l>
            <l n="2.236">Primus et exemplum reliquis , spolietque superbus</l>
            <l n="2.237">Erarium , miserosque nouo legat ordine patres !</l>
            <l n="2.238">Hec et Pharsalicas mortes Ephireaque arma ,</l>
            <l n="2.239">Thapsonque et Mundam et Capitolia sanguine tincta ,</l>
            <l n="2.240">Omnia pretereo . Succedet maximus illi</l>
            <l n="2.241">Inde nepos clara ueniens a stirpe sororis .</l>
            <l n="2.242">Hic mihi longinquos mittet sub legibus Indos ,</l>
            <l n="2.243">Egiptumque ferox et barbara sistra mouentem</l>
            <l n="2.244">Uxorem Latii capiet ducis ; inde per omnem</l>
            <l n="2.245">Fulminet ense diem , reges pede supprimat altos .</l>
            <l n="2.246">Hic parere ferum Romanis fascibus Histrum</l>
            <l n="2.247">Perdoceat , gemineque solum quod subiacet Urse .</l>
            <l n="2.248">Hic Urbem tribus inuectus de more triumphis</l>
            <l n="2.249">Edicet toti precepta incognita mundo ,</l>
            <l n="2.250">Et summo celsus solio summissa uidebit</l>
            <l n="2.251">Sceptra sibi summosque duces atque agmina uulgi</l>
            <l n="2.252">Munera ferre omnes studioque ardere placendi .</l>
            <l n="2.253">Iam senior rigidos bello contundet Hiberos .</l>
            <l n="2.254">Ultimus ille labos : exhinc tranquilla sequuntur</l>
            <l n="2.255">Secula : tum gemini claudentur tristia Iani</l>
            <l n="2.256">Limina et erati iungentur cardine postes ,</l>
            <l n="2.257">Inde grauem tumulo mittet ueneranda senectus</l>
            <l n="2.258">Digressum amplexu et dilecte coniugis ulnis .</l>
            <l n="2.259">Huius post cineres uideo Romana reuerti</l>
            <l n="2.260">Fata retro et pulchros prolabi ad turpia mores .</l>
            <l n="2.261">Hei mihi ! quid moreris ? Tecum moritura propago</l>
            <l n="2.262">Nominis est nostri . Sed tu tibi debita nactus</l>
            <l n="2.263">Alta petes conuexa poli . Quid turba superstes ,</l>
            <l n="2.264">Ludibrium mundi generisque infamia primi ?</l>
            <l n="2.265">Tartara conspicient meriti Stigiosque recessus .</l>
            <l n="2.266">At nimium propero : uideo par nobile , natum</l>
            <l n="2.267">Atque patrem et gemino Capitolia leta triumpho .</l>
            <l n="2.268">Laurea bina uiret , duplex quoque purpura , currus</l>
            <l n="2.269">Non uideor spectare duos , contenta sed uno</l>
            <l n="2.270">It Pietas : noua res equidem et dignissima fama .</l>
            <l n="2.271">Corruet his ducibus Ierosolima , uictaque ferro</l>
            <l n="2.272">Inclita relligio , et gladiis perrumpere sacra</l>
            <l n="2.273">Fas erit et poterunt populi peccata mereri .</l>
            <l n="2.274">Ulterius transire piget ; nam sceptra decusque</l>
            <l n="2.275">Imperii tanto nobis fundata labore</l>
            <l n="2.276">Externi rapient Hispane stirpis et Afre .</l>
            <l n="2.277">Quis ferat has hominum sordes nostrique pudendas</l>
            <l n="2.278">Relliquias gladii fastigia prendere rerum ? "</l>
            <l n="2.279">Amplius urgentem quoniam frenare dolorem</l>
            <l n="2.280">Non poterat , rupit lacrimis et uoce loquentem :</l>
            <l n="2.281">" Quid miserum ! pater alme , refers ? Tantumne licebit</l>
            <l n="2.282">Fortune ? Prius in Stigias conuulsa paludes</l>
            <l n="2.283">Astra cadent ; prius ethereo trux arbiter Orci</l>
            <l n="2.284">uictor erit solio celique tonabit ab arce ,</l>
            <l n="2.285">Africa quam Rome uictrix sua iura suumque</l>
            <l n="2.286">Nomen in eternum rapiat " . Non longa dolentem</l>
            <l n="2.287">Passus ait : " Depone , precor , lacrimasque metumque :</l>
            <l n="2.288">uiuet honos Latius , semperque uocabitur uno</l>
            <l n="2.289">Nomine Romanum imperium ; sed rector habenas</l>
            <l n="2.290">Non semper Romanus aget ; quin Siria mollis</l>
            <l n="2.291">Porriget ipsa manum , mox Gallia dura , loquaxque</l>
            <l n="2.292">Grecia , et Illiricum : tandem cadet ista potestas</l>
            <l n="2.293">In Boream : sic res humanas Fata rotabunt .</l>
            <l n="2.294">Forte sub extremos annos mundique ruentis</l>
            <l n="2.295">Interitum ad proprias sedes Fortuna redibit .</l>
            <l n="2.296">Altius incumbes atque urbis cetera nostre</l>
            <l n="2.297">Fata petes . Unum hoc de pluribus ille supernus</l>
            <l n="2.298">Abscondit sub nube Deus ; sed , noscere quantum</l>
            <l n="2.299">Permissum est animi augurio , non uicta sub hoste</l>
            <l n="2.300">Roma ruet , nullique data est ea gloria genti ,</l>
            <l n="2.301">Nulli tantus honor populo . uincetur ab annis</l>
            <l n="2.302">Rimosoque situ paulatim fessa senescet</l>
            <l n="2.303">Et per frusta cadet . Nulla unquam , nulla uacabit</l>
            <l n="2.304">Ciuilique odio et bellis furialibus etas .</l>
            <l n="2.305">Tempus adhuc ueniet cum uix Romanus in urbe</l>
            <l n="2.306">Ciuis erit uerus , sed terras lecta per omnes</l>
            <l n="2.307">Fex hominum ; tamen hec sese male sana cruentis</l>
            <l n="2.308">Turba premet gladiis , et ni fortissimus unus</l>
            <l n="2.309">uir aliquis dignus meliori tempore nasci</l>
            <l n="2.310">Opponat sese medium frontemque manumque</l>
            <l n="2.311">Litibus ostendat , superest quodcumque cruoris</l>
            <l n="2.312">Pectoribus miseris , per mutua uulnera fundant .</l>
            <l n="2.313">Hoc solamen habe : nam Roma potentibus olim</l>
            <l n="2.314">Condita sideribus , quamuis lacerata malorum</l>
            <l n="2.315">Consiliis manibusque , diu durabit eritque</l>
            <l n="2.316">Has inter pestes nudo uel nomine mundi</l>
            <l n="2.317">Regina . Hic nunquam titulus sacer excidet illi ;</l>
            <l n="2.318">Qualiter annosum uires animusque leonem</l>
            <l n="2.319">Destituunt , sed prisca manet reuerentia fronti</l>
            <l n="2.320">Horrificusque sonus , quamquam sit ad omnia tardus .</l>
            <l n="2.321">Umbra sit ille licet , circum tamen omnis inermi</l>
            <l n="2.322">Paret silua seni . Sed quis uel noscere certam</l>
            <l n="2.323">Audeat , aut rebus tantis prefigere metam ?</l>
            <l n="2.324">uis loquar ? In finem , quamuis ruinosa , dierum</l>
            <l n="2.325">uiuet et extremum ueniet tua Roma sub euum</l>
            <l n="2.326">Cum mundo peritura suo . " Sic fatus ab alto</l>
            <l n="2.327">Pectore suspirans tacuit , dextraque sequentem</l>
            <l n="2.328">Per nitidum conducit iter . Iam prona cadentis</l>
            <l n="2.329">Calcabant conuexa poli , gradibusque suprema</l>
            <l n="2.330">Linquebant leuibus . Qui lumine terga feriret</l>
            <l n="2.331">Lucifer altus erat ; tamen una erat umbra duorum ,</l>
            <l n="2.332">Athlantisque ruens de uertice plena propinqui</l>
            <l n="2.333">Cinthia conspecti splendebat imagine fratris .</l>
            <l n="2.334">Hic iterum genitor sacro ueneranda resoluit</l>
            <l n="2.335">Ora sono . Stetit eximia dulcedine mundus</l>
            <l n="2.336">Captus et eternos tenuerunt astra meatus .</l>
            <l n="2.337">" Nate , prioris " ait " solamen et optima uite</l>
            <l n="2.338">Pars mihi , qui leto cumulas nunc gaudia celo ,</l>
            <l n="2.339">Quodque ego non rebar , facis ut spectando beatus</l>
            <l n="2.340">Mortalem uidear mihi me felicior ipso ,</l>
            <l n="2.341">Huc aures intende pias et pectora ueri</l>
            <l n="2.342">Plena refer . Mora nostra breuis , namque inuida noctis</l>
            <l n="2.343">Umbra abiit , pelagusque operit iam fluctibus astra .</l>
            <l n="2.344">Omnia nata quidem pereunt et adulta fatiscunt ;</l>
            <l n="2.345">Nec manet in rebus quicquam mortalibus ; unde</l>
            <l n="2.346">uir etenim sperare potest populusue quod alma</l>
            <l n="2.347">Roma nequit ? Facili labuntur secula passu :</l>
            <l n="2.348">Tempora diffugiunt ; ad mortem curritis ; umbra ,</l>
            <l n="2.349">Umbra estis puluisque leuis uel in ethere fumus</l>
            <l n="2.350">Exiguus , quem uentus agat . Quo sanguine parta</l>
            <l n="2.351">Gloria ? quo tanti mundo fugiente labores ?</l>
            <l n="2.352">Stare quidem uultis , sed enim rapidissima celi</l>
            <l n="2.353">uos fuga precipitat . Cernis quam parua pudendi</l>
            <l n="2.354">Imperii pateant circum confinia nostri ?</l>
            <l n="2.355">Hec tamen heu quanto nobis extenta labore !</l>
            <l n="2.356">Nunc quoque quam multo uobis seruanda periclo !</l>
            <l n="2.357">Finge quod esse potest , et erit , nisi Fata benigni</l>
            <l n="2.358">Penitet incepti : totius sola sit Orbis</l>
            <l n="2.359">Roma caput , terris dominetur sola subactis .</l>
            <l n="2.360">Quid tamen hic magnum ? tanto quid nomine dignum</l>
            <l n="2.361">Inuenis ? Angustis arctatus finibus Orbis</l>
            <l n="2.362">Insula parua situ est , curuis quam flexibus ambit</l>
            <l n="2.363">Occeanus , uiden ut paruus cognomine magno ?</l>
            <l n="2.364">Nec tamen hanc totam incolitis . Nam multa paludes ,</l>
            <l n="2.365">Multa tenent silue ; pars rupibus hispida torpet ,</l>
            <l n="2.366">Parsque riget glacie ; pars squalet inusta calore ,</l>
            <l n="2.367">Serpentumque domos calidis tegit estus harenis .</l>
            <l n="2.368">Utque simul totum uideas , huc lumina uolue .</l>
            <l n="2.369">uerticibus celi aduersos atque alta tenentes</l>
            <l n="2.370">Cernis stare polos , subiectaque cuncta duobus</l>
            <l n="2.371">Perpetuo durata gelu ? Prohibetur ab illa</l>
            <l n="2.372">Stirps hominum regione procul ; nil nascitur illic</l>
            <l n="2.373">Quod uictum prestare queat . Qua semita solis</l>
            <l n="2.374">Latior , obliquusque uagis it circulus astris ,</l>
            <l n="2.375">Ignibus arua rubent , mediusque exestuat ingens</l>
            <l n="2.376">Pontus et ardorem celi male temperat humor</l>
            <l n="2.377">Subditus . Huc olim Argolici finxere poete</l>
            <l n="2.378">Conuenisse deos , potuque ciboque refectos</l>
            <l n="2.379">Ethiopum cum rege grauis duxisse sub umbra</l>
            <l n="2.380">Athlantis placidam tranquillo numine noctem :</l>
            <l n="2.381">Quod fictum est ideo quia numina magna putabant</l>
            <l n="2.382">Sidera , que liquidis primum uescuntur in undis ,</l>
            <l n="2.383">Ethiopum quas litus habet , mox fessa uidentur</l>
            <l n="2.384">uergere ad occasus , ubi maximus eminet Athlas ,</l>
            <l n="2.385">Ultima terrarum qui possidet : ille paratus</l>
            <l n="2.386">Excipit ac magno uenientia contegit antro .</l>
            <l n="2.387">Sed redeo : mediam uetitum est attingere zonam ,</l>
            <l n="2.388">Etheris hinc etenim uos inclementia longe</l>
            <l n="2.389">Summouet ; at circum flammis permixta tepescunt</l>
            <l n="2.390">Frigora ; sic gemina mortales sede fruuntur .</l>
            <l n="2.391">Altera sed uobis est inuia : separat illam</l>
            <l n="2.392">Et calor et pelagus . Statio tantum unica restat</l>
            <l n="2.393">Parua , sed hec uasto nimis interrupta locorum</l>
            <l n="2.394">Desertoque habitu ; linguarum dissona multum</l>
            <l n="2.395">Murmura , diuersi mores . Hec crescere famam</l>
            <l n="2.396">Impediunt ; nulli toto cognoscier orbe</l>
            <l n="2.397">Contigit . Extrema quis erit bene notus in Artho ,</l>
            <l n="2.398">Et Nili ignotum continget nomine fontem ?</l>
            <l n="2.399">Quem sua Toprobani commendet gloria et idem</l>
            <l n="2.400">Litus ad Hibernum resonet ? Mortalia quorsum</l>
            <l n="2.401">uota ruunt ? Amplam cupiunt diffundere famam ;</l>
            <l n="2.402">Septa sed arcta uetant . Angusto carcere clausos</l>
            <l n="2.403">Somnia magna iuuant ; at cum lux ultima somnum</l>
            <l n="2.404">Excutit ac tenebras adimit , tum cernere uerum</l>
            <l n="2.405">Heu miseri sero incipiunt , et tempora retro</l>
            <l n="2.406">Nequicquam aspiciunt , abeuntque amissa gementes .</l>
            <l n="2.407">Illa quoque in uobis ridenda insania mentes</l>
            <l n="2.408">Occupat : eternum cupitis producere nomen ,</l>
            <l n="2.409">Secula demulcent animos numerosa , uenitque</l>
            <l n="2.410">Posteritas longa ante oculos ; libet ire per ora</l>
            <l n="2.411">Doctorum extinctos hominum , clausosque sepulcro</l>
            <l n="2.412">Liberiore uia per mundi extrema uagari .</l>
            <l n="2.413">uiuere post mortem , uiolentas spernere Parcas</l>
            <l n="2.414">Dulcia sunt , fateor , sed nomine uiuere nil est .</l>
            <l n="2.415">uiuite sed melius , sed certius : ardua celi</l>
            <l n="2.416">Scandite felices , miserasque relinquite terras .</l>
            <l n="2.417">Hic uos uita manet , quam secula nulla mouebunt ,</l>
            <l n="2.418">Quam nec tristis hiems , nec noxia torqueat estas ,</l>
            <l n="2.419">Anxia solicitam quam non opulentia reddet ,</l>
            <l n="2.420">Querula non maestam paupertas , pallida non mors</l>
            <l n="2.421">Obruet , haud nocuo uexabunt sidere morbi</l>
            <l n="2.422">Corporis atque animi . Sine tempore uiuite ; nam uos</l>
            <l n="2.423">Et magno partum delebunt tempora nomen ,</l>
            <l n="2.424">Transibuntque cito que uos mansura putatis .</l>
            <l n="2.425">Una manere potest occasus nescia uirtus .</l>
            <l n="2.426">Illa uiam facit ad superos . Hac pergite fortes ,</l>
            <l n="2.427">Nec defessa graui succumbant terga labori .</l>
            <l n="2.428">Quod si falsa uagam delectat gloria mentem ,</l>
            <l n="2.429">Aspice quid cupias : transibunt tempora , corpus</l>
            <l n="2.430">Hoc cadet et cedent indigno membra sepulcro ;</l>
            <l n="2.431">Mox ruet et bustum , titulusque in marmore sectus</l>
            <l n="2.432">Occidet : hinc mortem patieris , nate , secundam .</l>
            <l n="2.433">Clara quidem libris felicibus insita uiuet</l>
            <l n="2.434">Fama diu , tamen ipsa suas passura tenebras .</l>
            <l n="2.435">Ipsa tuas laudes etas uentura loquetur :</l>
            <l n="2.436">Immemor ipsa eadem , seu tempore fessa , tacebit</l>
            <l n="2.437">Immemoresque dabit post secula longa nepotes .</l>
            <l n="2.438">Magna geris , maiora geres , immensaque uictor</l>
            <l n="2.439">Conficies tu bella manu et dignissima fama :</l>
            <l n="2.440">Res multis laudata quidem laudandaque multis .</l>
            <l n="2.441">Cernere iam uideor genitum post secula multa</l>
            <l n="2.442">Finibus Etruscis iuuenem qui gesta renarret ,</l>
            <l n="2.443">Nate , tua et nobis ueniat uelut Ennius alter .</l>
            <l n="2.444">Carus uterque mihi , studio memorandus uterque :</l>
            <l n="2.445">Iste rudes Latio duro modulamine Musas</l>
            <l n="2.446">Intulit ; ille autem fugientes carmine sistet ;</l>
            <l n="2.447">Et nostros uario cantabit uterque labores</l>
            <l n="2.448">Eloquio , nobisque breuem producere uitam</l>
            <l n="2.449">Contendet ; uerum multo mihi carior ille est</l>
            <l n="2.450">Qui procul ad nostrum reflectet lumina tempus .</l>
            <l n="2.451">In quod eum studium non uis pretiumue mouebit ,</l>
            <l n="2.452">Non metus aut odium , non spes aut gratia nostri ;</l>
            <l n="2.453">Magnarum sed sola quidem admiratio rerum ,</l>
            <l n="2.454">Solus amor ueri . Sed quid tamen omnia prosunt ?</l>
            <l n="2.455">Iam sua mors libris aderit ; mortalia namque</l>
            <l n="2.456">Esse decet quecumque labor mortalis inani</l>
            <l n="2.457">Edidit ingenio . Quos si tamen illa nepotum</l>
            <l n="2.458">Progenies seruare uelit , senioque nocenti</l>
            <l n="2.459">uim facere ac rapido uigilans obsistere seclo ,</l>
            <l n="2.460">Non ualeat , tam multa uetant ; fatalia terris</l>
            <l n="2.461">Diluuia et populos uiolentior estus adurens ,</l>
            <l n="2.462">Et pestes rerum uarie celique marisque ,</l>
            <l n="2.463">Bellorumque furor toto nihil orbe quietum</l>
            <l n="2.464">Stare sinens , libris autem morientibus ipse</l>
            <l n="2.465">Occumbens etiam ; sic mors tibi tertia restat .</l>
            <l n="2.466">Quot modo in extremo claros Oriente uel Austro</l>
            <l n="2.467">Esse uiros reris ? tamen ad uos mittere nomen</l>
            <l n="2.468">Non potuere suum . Quot prima etate fuisse</l>
            <l n="2.469">Illustres famamque ausos sperare perennem ,</l>
            <l n="2.470">Nunc tamen ignotos ? Annorum , nate , locorumque</l>
            <l n="2.471">Estis in angusto positi . Que cuncta uidentem</l>
            <l n="2.472">Huc decet , huc animos attollere . uulgus inane</l>
            <l n="2.473">uiderit in terris quo te sermone loquatur .</l>
            <l n="2.474">Despice quisquis is est , et si mea iussa merentur</l>
            <l n="2.475">Te docilem , humanum , iubeo , contemne fauorem ,</l>
            <l n="2.476">Neue ibi tantarum rerum spem pone tuarum .</l>
            <l n="2.477">Illecebris trahat ipsa suis pulcherrima uirtus .</l>
            <l n="2.478">Gloria si fuerit studiorum meta tuorum ,</l>
            <l n="2.479">Peruenies equidem , sed non mansurus , ad illam .</l>
            <l n="2.480">Premia sin autem celo tua , nate , reponis ,</l>
            <l n="2.481">Quo semper potiaris habes sine fine beatus</l>
            <l n="2.482">Et sine mensura . Quod si dulcedine fame</l>
            <l n="2.483">Tangeris et stimulis etiam nunc pungeris istis ,</l>
            <l n="2.484">Quod preclara tuo stat gloria fixa labori</l>
            <l n="2.485">Polliceor : ueniet pretium tibi , nate , quod optas ;</l>
            <l n="2.486">Illa uel inuitum , fugias licet , illa sequetur .</l>
            <l n="2.487">Ut sub sole uagum comitatur corporis umbra</l>
            <l n="2.488">Ipsa tui : quocumque gradum tu flexeris , illa</l>
            <l n="2.489">Flectitur et stat , si steteris ; sic Fama uolentem</l>
            <l n="2.490">Nolentemque simul sequitur . Sed numquid ineptum</l>
            <l n="2.491">Dixeris arenti gradientem in puluere , ut umbram</l>
            <l n="2.492">Aspiciat post terga suam ? Non sanior ille est</l>
            <l n="2.493">Qui terit etatem frustra corpusque fatigat ,</l>
            <l n="2.494">Aut animum curis onerat , nihil inde reposcens</l>
            <l n="2.495">Ni laudem et uanos populi per compita uentos .</l>
            <l n="2.496">Quenam igitur queres mea sit sententia . Dicam .</l>
            <l n="2.497">Ille eat ut metam teneat , licet inter eundum</l>
            <l n="2.498">Umbra sequatur iter ; uirtutis amore laboret</l>
            <l n="2.499">Hic alius , celumque sibi sit terminus , et non</l>
            <l n="2.500">Gloria , que meritos sequitur , uel spreta , labores .</l>
            <l n="2.501">Ergo age , nate , uiam , tibi quam super ardua monstro ,</l>
            <l n="2.502">Ingredere , aut potius ceptum ne desere callem .</l>
            <l n="2.503">Publica res duce te uigeat , uictrixque supremo</l>
            <l n="2.504">Cardine Fortune sedeat . Spectabit ab astris</l>
            <l n="2.505">Quicquid ages placidus rex cuncta tegentis Olimpi ,</l>
            <l n="2.506">Letus honore tuo , sed nullo letior actu</l>
            <l n="2.507">Quam quod te patrie baculum superesse labanti</l>
            <l n="2.508">Nomen et hoc merito Scipionis habere uidebit ,</l>
            <l n="2.509">Cognomenque aliud tibi quod tua facta parabunt .</l>
            <l n="2.510">Insuper id moneo , memorique hoc imprime menti :</l>
            <l n="2.511">Post studium recti patrieque parentis amorem</l>
            <l n="2.512">Proxima de caris tibi cura supersit amicis .</l>
            <l n="2.513">Pronus amicitias amplectere , quas tibi uirtus</l>
            <l n="2.514">Conciliat , partasque cole ; hoc da , nate , roganti .</l>
            <l n="2.515">Rebus in humanis nil dulcius experiere</l>
            <l n="2.516">Alterno conuictu et fido pectore amici .</l>
            <l n="2.517">Est equidem e multis tibi nunc certissimus unus</l>
            <l n="2.518">Lelius . Arcani sit conscius atque minister</l>
            <l n="2.519">Ille tui , regat affectus pectusque profundum</l>
            <l n="2.520">Cernat inaccessum reliquis . Post tempore multo</l>
            <l n="2.521">Lelius alter erit domui claroque nepoti</l>
            <l n="2.522">Carus et eximio pariter coniunctus amore .</l>
            <l n="2.523">Hinc olim multi errabunt , parque omnibus unum</l>
            <l n="2.524">Lelius et Scipio celebrabitur inter amicos</l>
            <l n="2.525">Quos tulit extrema ueniens ab origine mundus ,</l>
            <l n="2.526">Cum duo sint paria et longo distantia tractu .</l>
            <l n="2.527">Suscipe tu primum , nec , sis licet altus , amicum</l>
            <l n="2.528">Despice plebeium , quoniam de plebe uerendi</l>
            <l n="2.529">Surrexere uiri , quos nobilioribus equos</l>
            <l n="2.530">uiua tulit uirtus animusque parentibus impar . "</l>
            <l n="2.531">Dixerat . Ille autem : " Tua per uestigia quamquam</l>
            <l n="2.532">Ingressus , nunquam patrio memor ipse decori</l>
            <l n="2.533">Defuerim . Tamen admonitus uigilantior ibo</l>
            <l n="2.534">Quo me , sancte , uocas , genitor . Sed multa monentem</l>
            <l n="2.535">Te fatum tacuisse meum , pater optime , miror " .</l>
            <l n="2.536">maestior ille : " Equidem ! tua te , dulcissime , uirtus</l>
            <l n="2.537">Aspera cuncta pati doceat . Quid Fata reseruent</l>
            <l n="2.538">Ultima preclaro malis nescire labori .</l>
            <l n="2.539">Ingratam patriam - piget heu narrare pudetque -</l>
            <l n="2.540">Experiare licet , facili contentus abito</l>
            <l n="2.541">uindicta . Non arma tibi , non castra mouenda ,</l>
            <l n="2.542">Etsi forte queas . Prestat quamcumque subire</l>
            <l n="2.543">Fortunam : patriam seruatam perdere noli</l>
            <l n="2.544">Et meritum uastare tuum . Fugat illa ? recede .</l>
            <l n="2.545">Non reuocat ? persta . Sed preclarissimus exul</l>
            <l n="2.546">uiuenti illatum moriens ulciscere uerbo</l>
            <l n="2.547">Dedecus , et patrie cineres atque ossa negato ,</l>
            <l n="2.548">Ingratamque uoca , memorique inscribe sepulcro .</l>
            <l n="2.549">Hoc liceat tantum ; tibi nil permiseris ultra .</l>
            <l n="2.550">Iamque uetor traxisse moras . Memor ergo parentis ,</l>
            <l n="2.551">Nate , uale , et mitis surgentem dirige fratrem ;</l>
            <l n="2.552">Isque uiam post te tua per uestigia seruet . "</l>
            <l n="2.553">Dixit et equauit fugientia sidera cursu .</l>
            <l n="2.554">Interea lux orta super tentoria fulsit</l>
            <l n="2.555">Irrupitque ducis durum rubicunda cubile .</l>
            <l n="2.556">Bucina castrorum cecinit , sonituque tremendo</l>
            <l n="2.557">Attonitum subito somnusque paterque relinquit .</l>
         </div>
         <div n="3">
            <head>
               <num>III</num>
            </head>
            <l n="3.1">Impiger astriferum postquam Sol perculit axem</l>
            <l n="3.2">Et rapidos immisit equos , cessere trementi</l>
            <l n="3.3">Sidera cuncta fuga . Consurgit maximus heros</l>
            <l n="3.4">Singula pertractans animo , que uisa per umbras</l>
            <l n="3.5">Intulerat nocturna quies : " Cur dulcia patri</l>
            <l n="3.6">Oscula non rapui ? Cur uertere terga parantem</l>
            <l n="3.7">Non tenui prendique manu ? Cur ista ruit nox</l>
            <l n="3.8">Tam cito , nec licuit placido sermone morari ?</l>
            <l n="3.9">Multa petiturus fueram : quibus ultima campis</l>
            <l n="3.10">Agmina concurrant , seu qua regione profundi ;</l>
            <l n="3.11">Quantum in amicitiis fidei ; quam barbara regum</l>
            <l n="3.12">Pectora fida forent ; quanam tellure sepulcrum ,</l>
            <l n="3.13">Quodue genus mortis Sors imperiosa reseruet</l>
            <l n="3.14">uel mihi uel fratri ; qui sit patruelis amati</l>
            <l n="3.15">Exitus aut fatum , nam pridem est cognita uirtus ;</l>
            <l n="3.16">Omnibus an soli mihi nunc iniuria care</l>
            <l n="3.17">Impendet patrieque nefas . At forsitan ista</l>
            <l n="3.18">Sit melius nescire mihi , ne conscia finis</l>
            <l n="3.19">Aduerso retrahat uirtus sua carbasa uento .</l>
            <l n="3.20">I modo qua ceptum est , patrieque ignosce furenti ;</l>
            <l n="3.21">Nescit enim quid agat . " Sic secum fatus amicum</l>
            <l n="3.22">Acciri propere Lelium iubet . Illicet ille</l>
            <l n="3.23">Affuit , atque oculos tacitus frontemque uerendam</l>
            <l n="3.24">Suspiciens immotus erat . " Carissime Leli ,</l>
            <l n="3.25">Magna animo uoluuntur " ait : " Que gessimus ambo</l>
            <l n="3.26">Sufficiant fortasse aliis ; at quantula res est</l>
            <l n="3.27">Italicas inter clades miserandaque fata</l>
            <l n="3.28">Hispanas fregisse acies ? uacua ista periclo</l>
            <l n="3.29">Militia . Et quantum nostris est dedecus armis ,</l>
            <l n="3.30">Ni ceptum peragatur opus ! Timuisse uidemur</l>
            <l n="3.31">Horrifici ducis aspectum et longinqua petisse</l>
            <l n="3.32">Prelia non ausi patria concurrere terra</l>
            <l n="3.33">moeniaque obsesse defendere dulcia Rome .</l>
            <l n="3.34">Exiliumne fugamne hostes ciuesque uocabunt ?</l>
            <l n="3.35">Nescio quid tibi nunc animi , quid roboris insit ;</l>
            <l n="3.36">Sed mediocre aliquid nequeo sperare . Sit ergo</l>
            <l n="3.37">Incepisse aliis clarum et memorabile factum ;</l>
            <l n="3.38">At mihi nil satis est , aliquid dum restat . Iniquam</l>
            <l n="3.39">Hanibalem reuomentem animam prius ipse uidebo</l>
            <l n="3.40">Tot nostros placare duces , Carthago profundo</l>
            <l n="3.41">Perfida subsidet , quam pectoris ira quiescat</l>
            <l n="3.42">Alta mei ; moriarque libens , dum tristia possint</l>
            <l n="3.43">Morte mea equari Penorum uulnera nostris .</l>
            <l n="3.44">Numquid iusta Deus pro nobis tela mouebit</l>
            <l n="3.45">Tantorum uindex scelerum ? Num fulmina celo</l>
            <l n="3.46">Descendent ? Num periure densissimus Athlas</l>
            <l n="3.47">Telluris clipeus , mundi tutela nefandi ,</l>
            <l n="3.48">Cedet sponte loco radice reuulsus ab ima ,</l>
            <l n="3.49">Serpentumque acies montesque immittet harene</l>
            <l n="3.50">Ardentis , facietque uiam spirantibus Austris ?</l>
            <l n="3.51">Num piger infames contorto uertice muros</l>
            <l n="3.52">Bagrada discutiet gelido uiolentior Histro ,</l>
            <l n="3.53">Scelestasque animas ultricibus obruet undis ?</l>
            <l n="3.54">uicimus : imbelles teneant licet arma lacerti ,</l>
            <l n="3.55">Bella Deus peraget periuria crebra perosus .</l>
            <l n="3.56">Iam tamen hinc humeris onus hoc incumbere nostris</l>
            <l n="3.57">Prouideo , tedetque more , sed multa necesse est</l>
            <l n="3.58">Scrutari et longe uenientes cernere casus .</l>
            <l n="3.59">Africa tota odiis ardet : non litora portum ,</l>
            <l n="3.60">Non domus hospitium prestat , non pabula terre .</l>
            <l n="3.61">Quocumque intendas oculos , hostilia cernas</l>
            <l n="3.62">Omnia . Que primum teneat naualia classis ,</l>
            <l n="3.63">Miles agros ? Ubi nostra duces tentoria figent ?</l>
            <l n="3.64">Quis tutum monstrabit iter ? Quis rura , quis urbes</l>
            <l n="3.65">Edoceat moresque hominum ? Quis fluminis alti</l>
            <l n="3.66">Ad uada precedat trepidantes ire cohortes ?</l>
            <l n="3.67">Singula sunt igitur studio tractanda sagaci .</l>
            <l n="3.68">Id primum tentare uelim , si barbara corda</l>
            <l n="3.69">Ulla fides habitat . Nomen fortasse Siphacis</l>
            <l n="3.70">Audisti . cunctos illum precedere reges</l>
            <l n="3.71">Fama refert opibus , nec auorum sanguine quisquam</l>
            <l n="3.72">Altior incedit populisque uel ubere regni .</l>
            <l n="3.73">Is nobis tentandus erit : si fama Latini</l>
            <l n="3.74">Nominis et Libicos potuit penetrare recessus ,</l>
            <l n="3.75">Flectetur forte alloquio precibusque benignis ;</l>
            <l n="3.76">Barbara namque etiam nonnunquam gloria mulcet</l>
            <l n="3.77">Pectora et agrestes animos . Ea litora nobis</l>
            <l n="3.78">Hostilem in patriam transgressis - namque ea mens est -</l>
            <l n="3.79">Oportuna reor ceptoque accomoda bello .</l>
            <l n="3.80">Hec tibi cura datur , uir optime : nam tibi sermo</l>
            <l n="3.81">Dulcis adest placideque ingens solertia mentis .</l>
            <l n="3.82">Perge animum placare ferum et mollire loquendo . "</l>
            <l n="3.83">Dixerat . Is raptum relegens a litore funem</l>
            <l n="3.84">Equoreas superat fauces , qua litus Hiberum</l>
            <l n="3.85">Diuidit a Libicis pelagi breuis estus harenis .</l>
            <l n="3.86">Illa dies Maura proram statione recepit .</l>
            <l n="3.87">Hinc propere ad regem</l>
            <l n="3.88">. . . . . . . . . . . . . . . . . . . . . . . . . . . . . . . . . . . . . . . .</l>
            <l n="3.89">Niueis suggesta columnis</l>
            <l n="3.90">Atria surgebant . Fuluo distincta metallo</l>
            <l n="3.91">Regia prefulgens</l>
            <l n="3.92">. . . . . . . . . . . . . . . . . . . . . . . . . . . . . . . . . . . . . . . .</l>
            <l n="3.93">Ordine gemmarum uario radiabat in orbem .</l>
            <l n="3.94">Hic croceos , illic uirides fulgere lapillos</l>
            <l n="3.95">Aspiceres altoque uelut sua sidera tecto .</l>
            <l n="3.96">Signifer in medio sinuosi tramitis arcu</l>
            <l n="3.97">Aureus obliquos supremo culmine cursus</l>
            <l n="3.98">Assidue faciebat . Ibi ceu lumina septem</l>
            <l n="3.99">Que uaga mundus habet , septem faber ordine gemmas</l>
            <l n="3.100">Clauserat ingenio , nondum lapis , optimus Athlas .</l>
            <l n="3.101">Tardior hec gelidoque seni magis apta placere ;</l>
            <l n="3.102">Illa minax longeque rubens ; ast illa benignis</l>
            <l n="3.103">Ire uidebatur radiis , tectumque serena</l>
            <l n="3.104">Luce coruscabat . Medio carbunculus ingens</l>
            <l n="3.105">Equabat solare iubar largoque tenebras</l>
            <l n="3.106">Lumine uincebat : mira uirtute putares</l>
            <l n="3.107">Hunc proprios formare dies , hunc pellere noctes</l>
            <l n="3.108">Solis ad exemplum . Post hunc duo lumina motu</l>
            <l n="3.109">Splendebant parili ; sed quod rutilantius ibat</l>
            <l n="3.110">Spectando subitos animis spargebat amores .</l>
            <l n="3.111">Cornua de fusco sinuans adamante , deorsum</l>
            <l n="3.112">Impigra precipiti celerabat Luna meatu ,</l>
            <l n="3.113">Atra quidem , at radiis circum illustrata supernis .</l>
            <l n="3.114">Hec supra horrificis diuersa animalia passim</l>
            <l n="3.115">uultibus et uariis cernuntur sculpta figuris .</l>
            <l n="3.116">Cornibus intortis " Aries " stat in ordine primus</l>
            <l n="3.117">Deuexa in tergum facie , ceu maestus in undis</l>
            <l n="3.118">Horreat egregie fluitantia membra puelle .</l>
            <l n="3.119">Inde ferox " Taurus " faciesque imposta natanti</l>
            <l n="3.120">Stirpis Agenoree . Iuuenum mox clara duorum</l>
            <l n="3.121">Corpora , progenies Lede , " par nobile Fratrum " .</l>
            <l n="3.122">Quarta sed equorei species uenit horrida " Cancri " ,</l>
            <l n="3.123">Quem frons prerapidi sequitur metuenda " Leonis " .</l>
            <l n="3.124">Post illum it uultu roseo pulcherrima " uirgo " .</l>
            <l n="3.125">At grauis hinc illinc extantia brachia " Libre "</l>
            <l n="3.126">Instabiles paribus compensant passibus horas .</l>
            <l n="3.127">" Scorpius " hinc cauda perlustrat tecta minaci</l>
            <l n="3.128">Ingentesque aperit " Chelas " ; hinc Thessala monstra ,</l>
            <l n="3.129">" Semiuiri informis " species , cui uultus et armi</l>
            <l n="3.130">Sunt hominis tensoque senex spectabilis arcu</l>
            <l n="3.131">Horrifer occursu pharetraque incinctus eburna ,</l>
            <l n="3.132">Infima quadrupedis ; iuxtaque assurgit in altum</l>
            <l n="3.133">Forma leuis " Capree " , rutilo cui cornua in auro</l>
            <l n="3.134">Effulgent fissoque riget pes ungue , bicornis .</l>
            <l n="3.135">Post ingens nudi effigies nimboque nigranti</l>
            <l n="3.136">Frons uelata hominis uelut ethere pronus ab alto</l>
            <l n="3.137">Fundat " aquas " ; factoque natant in gurgite " Pisces "</l>
            <l n="3.138">Pectoribusque secant caudisque trementibus undas .</l>
            <l n="3.139">Signa poli duodena uago dum lumine raptim</l>
            <l n="3.140">Collustrant operique inhiant et cuncta sequuntur ,</l>
            <l n="3.141">Undique fulgentes auro speciesque deorum</l>
            <l n="3.142">Et forme heroum occurrunt atque acta priorum :</l>
            <l n="3.143">Iupiter ante alios , augusta in sede superbus</l>
            <l n="3.144">Sceptra manu fulmenque tenens ; Iouis armiger ante</l>
            <l n="3.145">Unguibus ideum iuuenem super astra leuabat .</l>
            <l n="3.146">Inde autem incessu grauior tristisque senecta ,</l>
            <l n="3.147">uelato capite et glauco distinctus amictu ,</l>
            <l n="3.148">Rastra manu falcemque gerens " Saturnus " agresti</l>
            <l n="3.149">Rusticus aspectu natos pater ore uorabat ;</l>
            <l n="3.150">Flammiuomusque draco caude postrema recurue</l>
            <l n="3.151">Ore tenens magnos sese torquebat in orbes .</l>
            <l n="3.152">Nec procul ingenti diffundens cornua giro</l>
            <l n="3.153">Atque agilem arcendis " Neptunus " ferre tridentem</l>
            <l n="3.154">Cernebatur aquis pelagoque natabat in alto ,</l>
            <l n="3.155">Tritonumque greges Nimpharumque agmina circum</l>
            <l n="3.156">Errabant procul equoreum uenerantia regem .</l>
            <l n="3.157">Huic quoque iussus equus percusso emergere saxo</l>
            <l n="3.158">Litoream pedibus rapidis pulsabat harenam .</l>
            <l n="3.159">Proximus imberbi specie crinitus " Apollo " :</l>
            <l n="3.160">Hic puer , hic iuuenis , nec longo tempora tractu</l>
            <l n="3.161">Albus erat : sacer ante pedes rapidusque fremensque</l>
            <l n="3.162">Stabat equus , quatiensque solum mandebat habenas .</l>
            <l n="3.163">At iuxta monstrum ignotum immensumque trifauci</l>
            <l n="3.164">Assidet ore sibi placidum blandumque tuenti .</l>
            <l n="3.165">Dextra canem , sed leua lupum fert atra rapacem ,</l>
            <l n="3.166">Parte leo media est , simul hec serpente reflexo</l>
            <l n="3.167">Iunguntur capita et fugientia tempora signant .</l>
            <l n="3.168">Necnon et cithare species angusta canore</l>
            <l n="3.169">Icta uidebatur sonitum perducere ad aures ;</l>
            <l n="3.170">Et pharetra atque arcus uolucresque in terga sagitte ,</l>
            <l n="3.171">Cirreoque ingens Phiton resupinus in antro .</l>
            <l n="3.172">Hic etiam Grais Italisque optanda poetis</l>
            <l n="3.173">Dulcis odorifere lauri uiridantis in auro</l>
            <l n="3.174">Umbra nouem placido refouebat tegmine Musas .</l>
            <l n="3.175">Illas carminibus uarioque manentia cantu</l>
            <l n="3.176">Sidera mulcentes alterna uoce putares .</l>
            <l n="3.177">" Frater " it hunc iuxta iunior ; frons ipsa fatetur</l>
            <l n="3.178">Argutum , uirgamque gerit serpentibus atris</l>
            <l n="3.179">Intextam , caput insigni exornante galero ,</l>
            <l n="3.180">Circumdantque pedes nitidis talaria plumis .</l>
            <l n="3.181">Gallus adest uigil et curuo cadit Argus ab ense .</l>
            <l n="3.182">Ad leuam noua sponsa sedet facieque superbit</l>
            <l n="3.183">Egregia et rare letatur imagine dotis .</l>
            <l n="3.184">Hec prope " Gorgonidum " stat fabula nota sororum ,</l>
            <l n="3.185">Anguicomumque caput fraterna Perseus arpe</l>
            <l n="3.186">Obtruncans fixus speculo et ceruice reflexa ,</l>
            <l n="3.187">Marmoreusque senex atque ortum sanguine monstrum</l>
            <l n="3.188">Alatus sonipes et Musis fons sacer almis .</l>
            <l n="3.189">Necnon funerei post hec " Mauortis " imago</l>
            <l n="3.190">Curribus insistens aderat furibunda cruentis :</l>
            <l n="3.191">Hinc lupus , hinc rauce stridentes tristia Dire ;</l>
            <l n="3.192">Cassis erat capiti fulgens manibusque flagellum .</l>
            <l n="3.193">Hinc ignominiam compertaque furta dolose</l>
            <l n="3.194">Coniugis aspiciens " uulcanus " abire parabat ,</l>
            <l n="3.195">Sed pede tentus erat claudo ; quem turba deorum</l>
            <l n="3.196">uidit et obliquum riserunt astra maritum .</l>
            <l n="3.197">Cornua tollentem celo facieque rubentem</l>
            <l n="3.198">Pectora sideribus distinctum " Pana " uideres :</l>
            <l n="3.199">Hispida crura rigent , pedibus terit antra caprinis</l>
            <l n="3.200">Et pastorali baculum fert more recuruum ;</l>
            <l n="3.201">Texta sibi ex calamis sonat ingens fistula septem .</l>
            <l n="3.202">Parte alia sua sceptra gerens " regina dearum "</l>
            <l n="3.203">Cara Iouis soror et coniunx augusta sedebat ;</l>
            <l n="3.204">Huic sublime caput uelatum est nube decora ,</l>
            <l n="3.205">Discolor aspectu quam circum amplectitur Iris ,</l>
            <l n="3.206">Pauonesque pedum domine uestigia lambunt .</l>
            <l n="3.207">Proxima terrifice species armata " Minerue "</l>
            <l n="3.208">uirginis , ut perhibent , dextre cui longior hasta</l>
            <l n="3.209">Et cristam galea alta mouens : hanc Gorgonis ora</l>
            <l n="3.210">Cristallinus habens clipeus tegit ; inque tenebris</l>
            <l n="3.211">Prospectante dea uolitat nocturna uolucris ,</l>
            <l n="3.212">Cecropiusque noua frondescit campus oliua .</l>
            <l n="3.213">Hec cerebro prognata Iouis uenerisque pudendum</l>
            <l n="3.214">Illudit genus et primordia foeda sororis .</l>
            <l n="3.215">Nuda " uenus " pelagoque natans , ubi prima refertur</l>
            <l n="3.216">Turpis origo dee , concam lasciua gerebat</l>
            <l n="3.217">Purpureis ornata rosis , uolucresque columbas</l>
            <l n="3.218">Semper habens , nudisque tribus comitata puellis ,</l>
            <l n="3.219">Quarum prima quidem nobis auersa , sed ambe</l>
            <l n="3.220">Ad nos conuersos oculos uultusque tenebant</l>
            <l n="3.221">Innexe alternis percandida brachia nodis .</l>
            <l n="3.222">Nec puer alatus nec acutis plena sagittis</l>
            <l n="3.223">Post tergum pharetra deerat nec mortifer arcus .</l>
            <l n="3.224">Ille unam ex multis iaciens in Apolline fixam</l>
            <l n="3.225">Liquerat : hic superi rumpebant astra fragore ;</l>
            <l n="3.226">Trux puer in gremium care genitricis abibat .</l>
            <l n="3.227">Inde choris Driadum nemus omne " Diana " replebat ;</l>
            <l n="3.228">Horeades Faunique leues Satirique sequentes</l>
            <l n="3.229">Plaudebant in circuitu , multumque Diane</l>
            <l n="3.230">Dilectus uiridi stertebat cespite pastor .</l>
            <l n="3.231">Fonte , miser , nitido pulcherrima membra lauantem</l>
            <l n="3.232">uiderat Actheon : rapido mox ipse repente</l>
            <l n="3.233">Dente canum laceratus erat . Sibi cerua cadebat</l>
            <l n="3.234">Sacra . Dea in Scithica non sic placabilis ara .</l>
            <l n="3.235">Ultima sed mater Cibele , cui gratior ida</l>
            <l n="3.236">Nulla fuit tellus , magno grandeua sedebat</l>
            <l n="3.237">Corpore consistens , claui sceptroque uerenda :</l>
            <l n="3.238">uestis honor uarie , Frigiisque ex turribus altam</l>
            <l n="3.239">Gestabat capiti sobolis fecunda coronam .</l>
            <l n="3.240">Namque omnes peperisse deos ipsumque Tonantem</l>
            <l n="3.241">Hanc ueteres memorant . Liceat sed uera fateri ,</l>
            <l n="3.242">Hec eadem seuos utero uariante Gigantes</l>
            <l n="3.243">Protulit , infandas mundo per secula pestes .</l>
            <l n="3.244">Curribus hec agitur domita ceruice leonum .</l>
            <l n="3.245">At procul inferni moderator turbidus orbis</l>
            <l n="3.246">Sulphureo insistens solio tenebrosa regebat</l>
            <l n="3.247">Tartara ; quem iuxta coniunx inamena sedebat</l>
            <l n="3.248">Rapta olim , ut fama est , Sicule sub uallibus Ethne .</l>
            <l n="3.249">Hic dolor , hic gemitus animarum admissa luentum ,</l>
            <l n="3.250">Et claustris distincta nouem pallentia regna</l>
            <l n="3.251">Cernuntur , Stigiique nigre stant gurgitis unde .</l>
            <l n="3.252">Tristior has Acheron fluctu perlabitur atro</l>
            <l n="3.253">Concretam limo cogens fluitare paludem ;</l>
            <l n="3.254">Cocitusque gemens lacrimoso flumine Auernum</l>
            <l n="3.255">Circuit hinc oriens et ripis antra pererrat</l>
            <l n="3.256">Umbrarumque choros ; necnon Flegetontis adusta</l>
            <l n="3.257">Gurges aqua tacitique lacus obliuia Lethes</l>
            <l n="3.258">Funduntur , tristique animas qui transuehat amni</l>
            <l n="3.259">Puppe senex fusca residet remoque gubernat .</l>
            <l n="3.260">Hec rex cuncta uidet Stigius cum coniuge torua</l>
            <l n="3.261">Per tenebras longe aspiciens et lurida pascit</l>
            <l n="3.262">Lumina suppliciis uariis , seuoque ministros</l>
            <l n="3.263">Imperio exagitat ; cui Mors cui tristia queque</l>
            <l n="3.264">Et Furie et torto famulantur stamine Parce ,</l>
            <l n="3.265">Sub pedibusque triceps iacet atre ianitor urbis .</l>
            <l n="3.266">Hec uariis insculpta modis atque ordine miro</l>
            <l n="3.267">A superum regnis centrum perducta sub imum</l>
            <l n="3.268">. . . . . . . . . . . . . . . . . . . . . . . . . . . . . . . . . . . . . . . . . . .</l>
            <l n="3.269">Lelius aspiciens , puro nil uilius auro</l>
            <l n="3.270">Agnoscit pedibusque premit que cara putantur .</l>
            <l n="3.271">Inde procul magne transcursis finibus aule</l>
            <l n="3.272">Peruenit ad regem . Solio tunc ille superbo</l>
            <l n="3.273">Surgit et amplexum cupide petit hospitis . Inde</l>
            <l n="3.274">Considunt . Placido mox Lelius incipit ore :</l>
            <l n="3.275">" Optime rex , tanto quem Sors dignatur amico ,</l>
            <l n="3.276">Quantum non alium rediens Sol litore ab Indo ,</l>
            <l n="3.277">Dum petit Hesperium despectans cuncta cubile ,</l>
            <l n="3.278">Aut uidet aut uidit , mens aut , nisi ceca , uidebit ,</l>
            <l n="3.279">Suscipe ; ne uanas abeant mea uerba per auras .</l>
            <l n="3.280">Maximus in magno Scipio notissimus Orbe</l>
            <l n="3.281">Te saluere iubet . Si quid sanctumque piumque</l>
            <l n="3.282">Est usquam , si pura fides , si cura decoris</l>
            <l n="3.283">Durat apud gentes , populo sunt largiter uni</l>
            <l n="3.284">Omnia ; sed populi summam uir possidet unus .</l>
            <l n="3.285">Roma caput rerum : Scipio dux summus in illa est .</l>
            <l n="3.286">Haud equidem conficta cano . Nunc ille tuam , rex ,</l>
            <l n="3.287">Poscit amicitiam . uidisti qualia Penis</l>
            <l n="3.288">Pectora sint , quam fluxa fides . mihi crede , secundos</l>
            <l n="3.289">Bellorum euentus si , quos Deus ille deorum</l>
            <l n="3.290">Auertat , Fortuna daret , tibi pessima regni est</l>
            <l n="3.291">Conditio et multis obnoxia uita periclis .</l>
            <l n="3.292">Et modo terror eos , non spiritus ullus amoris</l>
            <l n="3.293">Continet . At nulla Romanis certior ars est</l>
            <l n="3.294">Quam seruare fidem ; nil illa est carius : ample</l>
            <l n="3.295">Diuitie nobis dulces numerantur amici .</l>
            <l n="3.296">Testis adest paruo distans Hispania tractu ,</l>
            <l n="3.297">Testis et Ausonia est ; at tu nunc , Africa , nostram</l>
            <l n="3.298">Experiare fidem et Populi promissa togati .</l>
            <l n="3.299">Ipse tibi nostra nihil oportunius usquam</l>
            <l n="3.300">Cernis amicitia . Procul absumus , unde timeri</l>
            <l n="3.301">Tedia rara queant . Si poscimur , ampla paratis</l>
            <l n="3.302">Classibus exiguo transmittimus equora uento :</l>
            <l n="3.303">Nostra , ubi tempus erit , medio radiantia campo</l>
            <l n="3.304">Improuisa tuis occurrent hostibus arma .</l>
            <l n="3.305">Preterea , nisi seua uiam , quam sternimus , ultro</l>
            <l n="3.306">Obstruit ac medios Fortuna intercipit actus ,</l>
            <l n="3.307">Fixa manet Populo sententia tollere turbas</l>
            <l n="3.308">Regum atque indignis sceptrum extorquere tirannis ,</l>
            <l n="3.309">Omnia ut ad paucos redeant ; nam rege sub uno</l>
            <l n="3.310">Optimus est patrie status et male uiuitur inter</l>
            <l n="3.311">Regnantum sine lege greges . Tunc Africa tandem</l>
            <l n="3.312">Omnis ad unius redeat moderamina regis .</l>
            <l n="3.313">Cetera pretereo : nam quis te dignior alter</l>
            <l n="3.314">Litus Athlanteum Rubrasque interiacet undas ?</l>
            <l n="3.315">Munera quin etiam ne despice fortis amici .</l>
            <l n="3.316">Is tibi namque Apulis rapidum sub finibus ortum</l>
            <l n="3.317">Mittit equum bellis habilem , qui cursibus Austros</l>
            <l n="3.318">Equat et infesto uenientia tela Tonante .</l>
            <l n="3.319">Iungit equo phaleras niueoque monilia collo</l>
            <l n="3.320">Aurea Samnitico quondam prerepta tiranno .</l>
            <l n="3.321">Addit et arma uiro rigidis fortissima uenis</l>
            <l n="3.322">Quas aperit uario prefertilis Ilua metallo .</l>
            <l n="3.323">Aspice nigrantem galeam gladiumque nitentem ;</l>
            <l n="3.324">Aspice quam tutum tegit ingens lamina pectus ,</l>
            <l n="3.325">Ut faciles ocree , uariis ut purpura bullis</l>
            <l n="3.326">Intertexta micat ferrumque obnubit opacum ,</l>
            <l n="3.327">Ferreus ut fuluo stimulus splendescat in auro ,</l>
            <l n="3.328">Ut procul hasta ferit , clipeusque ut uulnera curuo</l>
            <l n="3.329">Excutit obiectu calibum . Romana deinceps</l>
            <l n="3.330">In bellum fer signa , precor . Felicibus ista</l>
            <l n="3.331">Sumpseris auspiciis magni Scipionis amicus .</l>
            <l n="3.332">Hoc petit ille uolens , hoc te tua Roma precatur .</l>
            <l n="3.333">Iunge fidem fedusque feri . Sit faustus utrisque</l>
            <l n="3.334">Iste dies gemina semper celebrandus in ora</l>
            <l n="3.335">Europe Libieque bonus . " Sic ille locutus</l>
            <l n="3.336">Conticuit , uocemque simul uultumque remisit .</l>
            <l n="3.337">Tum rex blandus ait : " uestrum , Romane , libenter</l>
            <l n="3.338">Propositum amplector , nec amici munera tanti</l>
            <l n="3.339">Despicio uestramque fidem . Sed iungere fedus</l>
            <l n="3.340">In partemque noui subito transire pericli</l>
            <l n="3.341">Sponte mea uereor , nisi primum cernere coram</l>
            <l n="3.342">Magnanimum facis ipse ducem . mihi summa uoluntas</l>
            <l n="3.343">uictricem tetigisse manum , que federis obses</l>
            <l n="3.344">Fida sit et pignus uenture in secula pacis .</l>
            <l n="3.345">Scimus quanta quidem uirtus , quam clara per Orbem</l>
            <l n="3.346">Fama uiri : nullus Romano illustrior usquam</l>
            <l n="3.347">uiuit in imperio , nullusque potentior alter</l>
            <l n="3.348">Flectere uoce animos et pectora fronte mouere .</l>
            <l n="3.349">Tangimur et meritis et nomine tangimur ipso ;</l>
            <l n="3.350">Optamusque ducis congressum : dextera dextre</l>
            <l n="3.351">Hereat atque oculis oculi , permixtaque uerbis</l>
            <l n="3.352">uerba sonent faciatque fidem presentia fame .</l>
            <l n="3.353">Nam neque usque adeo sunt corda ferocia nobis ,</l>
            <l n="3.354">Pectore sub nostro nec mens tam barbara uiuit ,</l>
            <l n="3.355">Ut non pulchra oculos moueant , spectataque uirtus</l>
            <l n="3.356">Illiciat capiatque animos . Me maxima regni</l>
            <l n="3.357">Cura tenet dubii , finesque excedere auitos</l>
            <l n="3.358">Circumfusa uetat regio fecunda tirannis .</l>
            <l n="3.359">Iuissem uisurus eum , nec gloria facti</l>
            <l n="3.360">Parua foret , tantum quesisse per equor amicum .</l>
            <l n="3.361">Ille igitur quem degeneris non lenta morantur</l>
            <l n="3.362">Frena metus , quem ferre mali patientior etas</l>
            <l n="3.363">Aspera queque monet , si nostri est cura - per undas</l>
            <l n="3.364">Tuta uia est - sociam , si quid mihi credis , ad aulam</l>
            <l n="3.365">Colloquium petat et sermone fruatur amico .</l>
            <l n="3.366">Interea tamen ad nostras accedere mensas</l>
            <l n="3.367">Umbra monet crescens et pars extrema diei . "</l>
            <l n="3.368">Dixit , et exurgens solio dextramque benigne</l>
            <l n="3.369">Apprendens , stratis sublimem ex more locauit</l>
            <l n="3.370">Purpureis . Notum mox ampla per atria signum</l>
            <l n="3.371">Dat tuba . Conueniunt famuli , turmeque frequentes</l>
            <l n="3.372">Discurrunt . Non una dapes : non pocula simplex</l>
            <l n="3.373">Cura fuit uariare uiris . Pars aurea gestant</l>
            <l n="3.374">uasa manu , pars cristallo splendentia puro ;</l>
            <l n="3.375">Ast alii effossos gemma crateras in ampla</l>
            <l n="3.376">Implebant spumante mero , quod miserat olim</l>
            <l n="3.377">Ipsa parens Meroe Phebo succensa propinquo .</l>
            <l n="3.378">Ardescit splendore domus fremituque redundat .</l>
            <l n="3.379">Talis apud mensas - nisi testem spernis Homerum -</l>
            <l n="3.380">Cena fit Alcinoi : sedet illic blandus Ulixes ,</l>
            <l n="3.381">Lelius hic hospes mellito affabilis ore .</l>
            <l n="3.382">uixdum finis erat dapibus , cum comptus in ostro</l>
            <l n="3.383">Astitit ante oculos iuuenis patrioque canoram</l>
            <l n="3.384">Increpuit de more liram . Dulcedine mira</l>
            <l n="3.385">Obstupuere omnes . Sonitum mox uerba secuntur :</l>
            <l n="3.386">" Maximus Alcides , postquam fera monstra per orbem</l>
            <l n="3.387">Perdomuit fecitque uiam sibi uiuus ad astra ,</l>
            <l n="3.388">Euacuans saltus Nemeos Lernamque paludem</l>
            <l n="3.389">Terribilesque diu umbrosi colles Erimanthi ,</l>
            <l n="3.390">Faucibus Hemonie scissis clarisque duabus</l>
            <l n="3.391">Urbibus euersis stratisque bimembribus altis</l>
            <l n="3.392">Et ceso Gerione ferox dignatus ad istas</l>
            <l n="3.393">Ferre gradum terras et nostra pericula tandem</l>
            <l n="3.394">Discutiens , patriis Antheum extinxit in aruis .</l>
            <l n="3.395">Libertas hinc nostra uenit : teterrima pestis</l>
            <l n="3.396">Herculea compressa manu tuta omnia late</l>
            <l n="3.397">Liquit et insolitis patuerunt rura colonis .</l>
            <l n="3.398">Omnibus exactis , pacati conscius Orbis</l>
            <l n="3.399">Ipse sibi , limenque petens interritus Orci ,</l>
            <l n="3.400">Cominus horribilemque ausus spectare Megeram ,</l>
            <l n="3.401">Haud procul a nostris memorandum finibus alte</l>
            <l n="3.402">Erexit geminas pelago turbante Columnas ,</l>
            <l n="3.403">Utque pererrati foret illic terminus Orbis</l>
            <l n="3.404">Edixit ; fueratque diu , sed nuper ab Ortu</l>
            <l n="3.405">uesanus ueniens iuuenis conuellere metam</l>
            <l n="3.406">Est ausus , nomenque ideo mutare nequiuit</l>
            <l n="3.407">Herculis auctoris , Libie cui rura tenenti</l>
            <l n="3.408">Longeuus nimioque Athlas sub pondere fessus</l>
            <l n="3.409">Deposuit celum ac stellas ; sic ipse quieuit .</l>
            <l n="3.410">Nec sibi longa quies , nam mox dulcedine captus</l>
            <l n="3.411">Heu miser ! atque oculos ausus uidisse Meduse</l>
            <l n="3.412">uertitur in scopulos . Nunc stat quem cernimus ipsi</l>
            <l n="3.413">Magnus et ingenti tellurem contegit umbra</l>
            <l n="3.414">Immensoque iacet spatio porrectus et astra</l>
            <l n="3.415">uertice tangit adhuc . Illum nix hospita semper</l>
            <l n="3.416">Et nimbi atque aure quatiunt et fulmina et imbres .</l>
            <l n="3.417">Non tamen ipse diu post casum mansit inultus ;</l>
            <l n="3.418">Ultor ab Arcadia nam Palladis arte tremendi</l>
            <l n="3.419">Colla tulit monstri . Libicas cruor ille nefanda</l>
            <l n="3.420">Infecit sanie tabi stillantis harenas ;</l>
            <l n="3.421">Sic nocuit mundo uiuens moriensque Medusa .</l>
            <l n="3.422">Post regina Tiro fugiens his finibus ampla</l>
            <l n="3.423">moenia construxit magnam Carthaginis urbem .</l>
            <l n="3.424">Ex re nomen ei est . Mox aspernata propinqui</l>
            <l n="3.425">Coniugium regis , cum publica uota suorum</l>
            <l n="3.426">Urgerent , ueteris non immemor illa mariti ,</l>
            <l n="3.427">Morte pudicitiam redimit . Sic urbis origo</l>
            <l n="3.428">Oppetiit regina ferox . Iniuria quanta</l>
            <l n="3.429">Huic fiat , si forte aliquis - quod credere non est -</l>
            <l n="3.430">Ingenio confisus erit , qui carmine sacrum</l>
            <l n="3.431">Nomen ad illicitos ludens traducat amores !</l>
            <l n="3.432">His igitur fundata modis urbs tempore creuit</l>
            <l n="3.433">Exiguo ; at rebus semper coniuncta secundis</l>
            <l n="3.434">Inuidia exciuit ualidas in prelia gentes .</l>
            <l n="3.435">Tunc acres uixere uiri , quos inter amore</l>
            <l n="3.436">Insignes patrie fratres Carthago Philenos</l>
            <l n="3.437">Nunc colit extinctos numerumque auxisse deorum</l>
            <l n="3.438">Extimat ac gemini ueneratur numinis aram .</l>
            <l n="3.439">Hi patrie uitam cupidi si forte negassent ,</l>
            <l n="3.440">Plura Cireneo cecidissent milia campo .</l>
            <l n="3.441">Ultima nunc bellis agitur feruentibus etas ,</l>
            <l n="3.442">Nec mare quod seuit medio , nec iuncta Caribdi</l>
            <l n="3.443">Scilla rapax Italis Penos a finibus arcet .</l>
            <l n="3.444">Hanibal eterno dignus cognomine montes</l>
            <l n="3.445">Perfregit Latios atque inuia rupit aceto</l>
            <l n="3.446">Saxa prius strauitque uiam legionibus aptam</l>
            <l n="3.447">Hic ubi siluestres soleant titubare capelle .</l>
            <l n="3.448">Concursum est totiens : iam sanguine rura madescunt ,</l>
            <l n="3.449">Iamque rubent fontes , Italis iamque altior aruis</l>
            <l n="3.450">Exerit herba caput , subito demissus ab astris</l>
            <l n="3.451">Cum iuuenis memorandus adest patrieque ruinas</l>
            <l n="3.452">Fert humero . uidet hunc claris Hispania factis ,</l>
            <l n="3.453">Africa iamque audit . Sic nunc incerta duorum</l>
            <l n="3.454">Stat Fortuna ducum , sic iam sub pondere nutat .</l>
            <l n="3.455">Finis erit quem Fata dabunt ; sed magna parantur . "</l>
            <l n="3.456">Huc ubi perduxit carmen , citharista repente</l>
            <l n="3.457">Subticuit digitoque liram percussit inanem .</l>
            <l n="3.458">Plausus ad hec sequitur procerum populique fauentis .</l>
            <l n="3.459">Rexque iterum : " Libicos audisti ex ordine casus ,</l>
            <l n="3.460">Hospes , " ait " nostreque uides primordia gentis .</l>
            <l n="3.461">Gratia si dictis est debita , uestra retexe</l>
            <l n="3.462">Principia uestrosque duces . " Hic leniter ille</l>
            <l n="3.463">Subridens " Quam congeriem , rex optime , rerum</l>
            <l n="3.464">Exigis ! an breuiter nostros audire triumphos</l>
            <l n="3.465">Forte putas ? Breuior narrantibus exeat annus ;</l>
            <l n="3.466">Tu petis anguste conferri in tempora noctis ,</l>
            <l n="3.467">Cuius magna retro pars est . Tum lingua uolentem</l>
            <l n="3.468">Deserit : impediunt cure somnusque laborque .</l>
            <l n="3.469">Non uacat hec inter tempus sermone tenere .</l>
            <l n="3.470">Quis facile Italiam per secula longa frementem</l>
            <l n="3.471">Tuscorumque acies et tot Samnitica bella</l>
            <l n="3.472">Ac totiens uerso fugientes agmine Gallos</l>
            <l n="3.473">Explicet ? aut nostros et in hac tellure labores</l>
            <l n="3.474">Et pelagi medio , quo Fors contraxerat ambas</l>
            <l n="3.475">Protinus infesto coeuntes remige classes ?</l>
            <l n="3.476">Aut quas infelix passa est Hispania clades ,</l>
            <l n="3.477">Plena cadaueribus nec habentia flumina cursum ,</l>
            <l n="3.478">Assidueque nouis fumantia cedibus arua ?</l>
            <l n="3.479">Que nostri fecere duces . Annalibus altis</l>
            <l n="3.480">Tantarum capitur uix pars millesima rerum ;</l>
            <l n="3.481">Quos , si forte iuuat , Tarpeia mittet ab arce</l>
            <l n="3.482">Scipio transcriptos . Ibi nam custodia templi</l>
            <l n="3.483">Publica nostrorum seruat monimenta laborum .</l>
            <l n="3.484">Illic multa leges , que , sint licet ampla , putato</l>
            <l n="3.485">Esse minora tamen uero . Nec teste citato</l>
            <l n="3.486">Est opus : acta patent . Scriptorum copia nunquam</l>
            <l n="3.487">Romano fuit in populo , quos Graius abunde</l>
            <l n="3.488">Orbis habet . Nostris facere est quam scribere multo</l>
            <l n="3.489">Gratius atque aliis laudanda relinquere facta</l>
            <l n="3.490">Quam laudare alios . Quin angustissima libris</l>
            <l n="3.491">Si quibus interdum uideas que gessimus , illos</l>
            <l n="3.492">Externe scripsere manus . At Greca Latinis</l>
            <l n="3.493">Addita res nequeunt tantas equare loquendo</l>
            <l n="3.494">Ingenia : hoc uestro maneat sub pectore certum .</l>
            <l n="3.495">Nunc quantum nocturna patet sermonibus hora ,</l>
            <l n="3.496">Principia expediam . Teucrorum a sanguine longe</l>
            <l n="3.497">Gentis origo uenit , uictrix quem Grecia bello</l>
            <l n="3.498">Dicitur ad patrios muros sparsisse bilustri :</l>
            <l n="3.499">Et fortasse aliquis iam tanti criminis ultor</l>
            <l n="3.500">Natus in Italia est . Sed nunc ad cepta reuertor .</l>
            <l n="3.501">Naufragio ex tanto uixque ex tot milibus unus</l>
            <l n="3.502">Integer enauit sine crimine . Namque ubi Troie</l>
            <l n="3.503">Matris adhuc Frigio fumabat litore bustum</l>
            <l n="3.504">Iamque cinis facilem incipiens glomerare fauillam ,</l>
            <l n="3.505">Inclitus et claris multum spectatus in armis</l>
            <l n="3.506">Dux Anchisiades , cui non uia prona salutis</l>
            <l n="3.507">uiribus aut propriis aut urbibus esset amicis ,</l>
            <l n="3.508">Destituit patriam lacrimans caramque cubilis</l>
            <l n="3.509">Consortem , et passus terra casusque tremendos</l>
            <l n="3.510">Erroresque uagos et mille pericula ponti ,</l>
            <l n="3.511">Impiger Ausonias tandem tamen attigit oras :</l>
            <l n="3.512">Isque , ubi belligerum Latii sensere coloni</l>
            <l n="3.513">Troiugenam ; externoque uiro Lauinia pactos</l>
            <l n="3.514">Reddidit amplexus , sacro pia flumine membra</l>
            <l n="3.515">Deseruit moriens . Puer hunc excepit Iulus</l>
            <l n="3.516">Succedens illumque alii . Sic omnia regum</l>
            <l n="3.517">Tempora fluxerunt , Longam qui moenibus Albam</l>
            <l n="3.518">Sub sceptris habuere suis , ad Tibridis undam</l>
            <l n="3.519">Donec magnanimus posuit noua moenia pastor ,</l>
            <l n="3.520">Ultor aui , uindex scelerum , quem nostra parentem</l>
            <l n="3.521">Dixit et ethereas defunctum traxit ad arces</l>
            <l n="3.522">Posteritas , raptoque tulit sua thura Quirino .</l>
            <l n="3.523">Fundamenta uides urbisque exordia nostre .</l>
            <l n="3.524">Quos tibi nunc sermone duces , que nomina fando</l>
            <l n="3.525">Exequar ? Innumeram uideo concrescere turbam ,</l>
            <l n="3.526">Precipue ex quo Libertas tulit ampla uirorum</l>
            <l n="3.527">Semina nobilium et tranquilla pauit in urbe</l>
            <l n="3.528">Ingentes animas . Stellate sidera noctis</l>
            <l n="3.529">Et pelagi fluctus et harenas litoris ante</l>
            <l n="3.530">Enumerem , quam cuncta quibus mea Roma superbit</l>
            <l n="3.531">Nomina clara ducum : Curios fortesque Camillos</l>
            <l n="3.532">Et Paulos bello claros Fabiosque trecentos ,</l>
            <l n="3.533">Quos simul una dies patrie subduxit egenti ,</l>
            <l n="3.534">Torquatosque truces , Lepidos durosque Catones ,</l>
            <l n="3.535">Fabricios modico contentos , indita cursu</l>
            <l n="3.536">Nomina , queque dedit celo demissa uolucris ,</l>
            <l n="3.537">Marcellosque animi illustres Gracchosque feroces</l>
            <l n="3.538">Et Regulos fidei plenos , que nomina belli</l>
            <l n="3.539">Fama tulit pridem uestras , ni fallor , ad aures ,</l>
            <l n="3.540">Et qui magna procul transcendunt omnia , summos</l>
            <l n="3.541">Scipiadas , quos alma domus Cornelia celo</l>
            <l n="3.542">Extulit atque hominum superis equauit alumnos ,</l>
            <l n="3.543">Unde ducum dux ille genus trahit . Est mihi magnus</l>
            <l n="3.544">Enumerare labor uel nomina sola domorum :</l>
            <l n="3.545">Quod si gesta uelim percurrere digna relatu ,</l>
            <l n="3.546">Quantus erit ? Non usque adeo mihi ferrea lingua est ,</l>
            <l n="3.547">Nec tibi sint aures . At ne fortasse putetur</l>
            <l n="3.548">Exemplo caruisse fides quam uestra Philenis</l>
            <l n="3.549">Fratribus altisono cecinerunt carmina cantu ,</l>
            <l n="3.550">Pauca sed e pleno longe repetentur aceruo .</l>
            <l n="3.551">Namque olim , aut uento terram impellente latenti</l>
            <l n="3.552">Aut causa quacumque alia , prerupta uorago</l>
            <l n="3.553">Romano patefacta foro conterruit Urbem .</l>
            <l n="3.554">Stabant attoniti pleno circum agmine Patres :</l>
            <l n="3.555">Undique solicitum pregrandia uoluere saxa</l>
            <l n="3.556">uulgus anhelabat ; pars conuectare canistris</l>
            <l n="3.557">Tellurem magnasque trabes . Nil molibus illis</l>
            <l n="3.558">Cum fieret , simul ira dem manifesta moueret ,</l>
            <l n="3.559">Consilio superum uisum est compescere pestem .</l>
            <l n="3.560">Dum pauidi responsa petunt , consultus aruspex</l>
            <l n="3.561">' O preclara nouis gens ' inquit ' territa monstris ,</l>
            <l n="3.562">Hoc specus explendum est non qua ratione putatis .</l>
            <l n="3.563">Quid iuuat aggestu lapidum et telluris inani</l>
            <l n="3.564">Flectere uelle deos ? Non si Tarpeius in imas</l>
            <l n="3.565">Sexque alii latebras descendant ordine colles ,</l>
            <l n="3.566">Ac super incumbat grauis Appenninus et Ethna ,</l>
            <l n="3.567">Finis erit . Sunt que uobis pretiosa dehiscens</l>
            <l n="3.568">Fossa petit : paucis plenus concurret hiatus ' .</l>
            <l n="3.569">His dictis riguere animi , pallorque per omnes</l>
            <l n="3.570">maestus erat : multi gemmas aurumque ferebant</l>
            <l n="3.571">Argentumque alii , namque hec meliora putantur</l>
            <l n="3.572">Inter inexperta et uerorum ignara bonorum</l>
            <l n="3.573">Corda hominum , quos ceca ligat terrena cupido</l>
            <l n="3.574">Nigraque corporei quos carceris occupat umbra .</l>
            <l n="3.575">Unus ibi ante alios iuuenum fortissimus alte</l>
            <l n="3.576">Exclamat : ' Que tanta animis ignauia , ceci ?</l>
            <l n="3.577">uilia pro caris , pro magnis parua tulistis .</l>
            <l n="3.578">Nil opus est auro , foedis quod terra cauernis</l>
            <l n="3.579">Euomit , aut lectis inter deserta lapillis .</l>
            <l n="3.580">Unum ego uos moneo : nobis uirtute uel armis</l>
            <l n="3.581">Nil melius tribuisse deos : hec summa profecto ,</l>
            <l n="3.582">Hec uere Romana bona , et si summa reposcunt ,</l>
            <l n="3.583">Arma uirumque dabo ! ' Dicens hec lumina celo</l>
            <l n="3.584">Erexit , templumque Iouis quod presidet arci</l>
            <l n="3.585">Suspiciens tendensque manus sursum atque deorsum</l>
            <l n="3.586">Atque omnes superosque deos manesque precatus ,</l>
            <l n="3.587">Ad quos tendebat , ualidum calcaribus ultro</l>
            <l n="3.588">Urget equum baratroque uolens infertur aperto .</l>
            <l n="3.589">Arma ruente uiro lucem sonitumque dedere :</l>
            <l n="3.590">Fit strepitus , coeunt ripe et iunguntur in unum ,</l>
            <l n="3.591">uixque tremens profuge pars ultima transilit haste ;</l>
            <l n="3.592">Ceu quondam immodico celum splendore dehiscit</l>
            <l n="3.593">Et uelut etherei reserat penetralia mundi ;</l>
            <l n="3.594">Inde repentino transcurrens turbine flamma</l>
            <l n="3.595">uisa fugit celoque redit sua forma sereno .</l>
            <l n="3.596">Hic tibi uir quantus , patrie quem reddere uitam</l>
            <l n="3.597">Ac uiuum terre - liceat dixisse - cadauer</l>
            <l n="3.598">Cernis et armatum Stigios inuisere lucos ?</l>
            <l n="3.599">Curtius in nostris fuit hic annalibus ingens .</l>
            <l n="3.600">uis referam Decios ? Quorum prior ille Latinas</l>
            <l n="3.601">Forte uidens acies nostrorum terga prementes</l>
            <l n="3.602">Constitit ingemuitque ferox , mox magna precatus</l>
            <l n="3.603">Numina deuotum medios se misit in hostes</l>
            <l n="3.604">uittato capite et succinctus more Gabino .</l>
            <l n="3.605">Ipse quidem ingestis prosternitur undique telis :</l>
            <l n="3.606">Nobis morte sua uictoria contigit illo</l>
            <l n="3.607">Certa die , secumque simul mens ceca tremorque</l>
            <l n="3.608">Omnis in aduersos subito transisse Latinos</l>
            <l n="3.609">Creditur . Ipse habitu horrifico spectabilis , atro</l>
            <l n="3.610">Celsus equo specieque humana augustior ire</l>
            <l n="3.611">uisus erat . Decus id , paruo post tempore , natus ,</l>
            <l n="3.612">Iure uelut proprio , pugnantibus agmine Gallis ,</l>
            <l n="3.613">Rettulit et nomen patris et pia facta secutus .</l>
            <l n="3.614">Quin etiam clara compellans uoce parentem</l>
            <l n="3.615">Traditur ad mortem indubiam per tela per enses</l>
            <l n="3.616">Gallorumque aciem et cuneos penetrasse frementes :</l>
            <l n="3.617">Secum ad uictores fuga transiit et metus et mors .</l>
            <l n="3.618">Tertius inde nepos , ut auitis atque paternis</l>
            <l n="3.619">Accedat titulis , quamuis obscurius illi</l>
            <l n="3.620">Fama dedit nomen , simili pietate Lucanas</l>
            <l n="3.621">Strauit opes parili descendens tramite ad umbras .</l>
            <l n="3.622">Sic tribus in campis totidem patet ordine ciues</l>
            <l n="3.623">Et palmam peperisse nece et periisse uolentes .</l>
            <l n="3.624">O genus eximium , dignum cui secula cuncta</l>
            <l n="3.625">Rite canant laudes , cui nulla obliuio sensim</l>
            <l n="3.626">Obrepat serosque uetet celebrare nepotes !</l>
            <l n="3.627">Cetera nota tibi ac passim uulgata relinquo .</l>
            <l n="3.628">uidisti - neque enim tam longa interuenit etas ,</l>
            <l n="3.629">Ut nequeas uidisse - quibus fortissimus olim</l>
            <l n="3.630">Regulus expositus seruarit sacra fidemque</l>
            <l n="3.631">Suppliciis , quanto patrie inflammatus amore .</l>
            <l n="3.632">Heu , bene nate senex , nunquam tua fama peribit !</l>
            <l n="3.633">Tu moreris : tamen illa tibi mansura superstes</l>
            <l n="3.634">uiuit et eternum uiuet .</l>
            <l n="3.635">Quamquam quid genera atque uiros memorare necesse est</l>
            <l n="3.636">Cum sepe ad certam legiones currere mortem ?</l>
            <l n="3.637">uiderimus , monstrante duce et sua fata docente ,</l>
            <l n="3.638">' Ire licet ' clamante , ' uiri , uetitumque redire est ' ,</l>
            <l n="3.639">Nec flexisse animos ideo nec lumina quemquam ,</l>
            <l n="3.640">Prerapidoque leues iuisse in uulnera saltu !</l>
            <l n="3.641">Romanum est - si nescis - opus contemnere casus</l>
            <l n="3.642">Fortuitos , placide uenienti occurrere Morti ,</l>
            <l n="3.643">Spernere que gentes alie mirantur et optant ,</l>
            <l n="3.644">Contra autem amplecti que formidanda uidentur ,</l>
            <l n="3.645">uincere supplicia et tristes calcare dolores ,</l>
            <l n="3.646">Sponte mori potius quam turpem degere uitam . "</l>
            <l n="3.647">Dixerat . Ille autem : " Medio interrumpis et aufers</l>
            <l n="3.648">Plurima . Quid regum uestrorum extrema relinquis ? "</l>
            <l n="3.649">Hospes ad hec : " Fateor : fortunas querere regum</l>
            <l n="3.650">Regius est sermo . Tamen hec breuitatis amore</l>
            <l n="3.651">Transieram . Tibi sed suspecta silentia forsan ;</l>
            <l n="3.652">Neue putes , ideo quod nostris regibus ausi</l>
            <l n="3.653">Insultare sumus , nos forte cupidine prede</l>
            <l n="3.654">Incensos nomen sceleri quesisse decorum ,</l>
            <l n="3.655">Accipe uera rei fuerit que causa nouande .</l>
            <l n="3.656">Libertas optata diu nunquamue petita</l>
            <l n="3.657">Mulcebat splendore animos , sed sceptra premebant</l>
            <l n="3.658">Efferaque imperiis urgebat regia duris</l>
            <l n="3.659">Impendens capiti miserorum et torpor inertes</l>
            <l n="3.660">Ceperat immemoresque sui . Pudet illa referre</l>
            <l n="3.661">Pertulimus que maesta domi ; pudet omnia rursus</l>
            <l n="3.662">Dicere que campis alienis castra sequentes</l>
            <l n="3.663">Rege sub infando iugulis sumus impia passi</l>
            <l n="3.664">Mancipia et segnes anime ! Nihil ille putabat</l>
            <l n="3.665">Per scelus horrendum titulos quesisse Superbi ,</l>
            <l n="3.666">Criminibus ni seua nouis cognomina mundo</l>
            <l n="3.667">Ingereret patrieque sue . Proh talia monstra !</l>
            <l n="3.668">Milia tot pariter , quibus omnia peruia uirtus</l>
            <l n="3.669">Fecerat , ac turbam cui tot Fortuna parabat</l>
            <l n="3.670">Et cui tot reges populosque subegerat , unum</l>
            <l n="3.671">Indignum timuisse caput , nutusque profanos</l>
            <l n="3.672">Obseruasse sacris pro legibus ! Haud ita regem</l>
            <l n="3.673">Mellifice uenerantur apes , fucosque nocentes</l>
            <l n="3.674">Atque leues culices arcere a finibus ause ,</l>
            <l n="3.675">Que dominum mellis trepidum sepe atque pauentem</l>
            <l n="3.676">Excludunt prohibentque aditu , pecudesque canesque</l>
            <l n="3.677">Confodiunt ; omnes regem tamen intus inermem</l>
            <l n="3.678">Exiguumque timent ; illum admirantur et illum</l>
            <l n="3.679">Militieque domique colunt , et regia semper</l>
            <l n="3.680">Atria circumstant humerisque in nubila tollunt .</l>
            <l n="3.681">Nos quoque sic nostri timor et reuerentia regis</l>
            <l n="3.682">Continuit , donec permixta superbia luxu</l>
            <l n="3.683">Creuit , et intumuit turpis lasciuia fastu .</l>
            <l n="3.684">Tunc mora nulla uiris : uisum est succidere ferro</l>
            <l n="3.685">Hanc saniem medicasque manus in uulnera ferre ;</l>
            <l n="3.686">Queque sub imperiis stetit inconcussa superbis</l>
            <l n="3.687">uicta sub obsceno cecidit patientia facto .</l>
            <l n="3.688">Regius infami iuuenis precordia flamma</l>
            <l n="3.689">Succensus uulnusque trahens male sanus acerbum</l>
            <l n="3.690">Nocte sub ambigua matrone limina caste</l>
            <l n="3.691">Intrat et exceptus placide nil tale uerentem</l>
            <l n="3.692">ui superat . uoti compos , spoliumque pudoris</l>
            <l n="3.693">Feminei referens et opace gaudia noctis ,</l>
            <l n="3.694">Letus abit furti tacite sibi conscius alti .</l>
            <l n="3.695">Illa dolens uitamque simul corpusque perosa</l>
            <l n="3.696">Et membris irata suis ' uas uile pudende ,</l>
            <l n="3.697">Femina , luxurie uiues ' dicebat ' et in te</l>
            <l n="3.698">Semper adulterii uestigia foeda manebunt ?</l>
            <l n="3.699">Et poteris spectare thorum , quo rapta fuerunt</l>
            <l n="3.700">Omnia cara tibi : uir , uirtus , fama pudorque ?</l>
            <l n="3.701">Quin obis ? et tristem potius , precor , effuge lucem ,</l>
            <l n="3.702">O anima infelix , inimicaque claustra refringe ' .</l>
            <l n="3.703">Hec ubi clam questa est , subito patremque uirumque</l>
            <l n="3.704">Euocat , id siquidem cupiens , ut testibus illis</l>
            <l n="3.705">Corporis inuisum liceat deponere pondus .</l>
            <l n="3.706">Roma patrem , longinqua uirum tunc castra tenebant ;</l>
            <l n="3.707">Cui , dum forte redit , properans , iam patre reperto ,</l>
            <l n="3.708">Nuntius occurrit domineque ex ordine uoces</l>
            <l n="3.709">Narrat : atrox facinus , sed quod non nouerit ipse ,</l>
            <l n="3.710">Euenisse domi , raptimque opus esse reductis</l>
            <l n="3.711">Patre uiroque simul . Stupet ad mandata maritus</l>
            <l n="3.712">Coniugis , incertusque animi sub corde uolutat</l>
            <l n="3.713">Quid sibi Fata uelint aut quid Fortuna minetur .</l>
            <l n="3.714">Procedit diuersa putans et limine primo</l>
            <l n="3.715">Inuenit attonitum socerum , pariterque uocati</l>
            <l n="3.716">Ibant et paribus curis alterna loquentes .</l>
            <l n="3.717">Illicet aduentu mulier commota suorum</l>
            <l n="3.718">Profudit lacrimas . Mox percontante marito</l>
            <l n="3.719">Anne satis sospes , ' Minime : namque omnia ' dixit</l>
            <l n="3.720">' Perdidimus pretiosa simul : nil dulce remansit ;</l>
            <l n="3.721">Prereptaque pudicitia hec periisse fatendum est</l>
            <l n="3.722">Heu misere ! Stant foeda tuo , uir optime , lecto</l>
            <l n="3.723">Signa aliena uiri . Fuit hoc uiolabile corpus :</l>
            <l n="3.724">Integer est animus . Mors testis . Porgite dextras</l>
            <l n="3.725">Et prestate fidem , scelus hoc ne turpis ad umbras</l>
            <l n="3.726">Auferat impunis tumuloque insultet adulter ' .</l>
            <l n="3.727">Exhinc indignans transacte crimina noctis</l>
            <l n="3.728">Explicat atgue adhibet uerbis lamenta precesque .</l>
            <l n="3.729">Consolante uiro maestam facinusque negante</l>
            <l n="3.730">Esse ubi mens pura est , ' Ego me si crimine ' dixit</l>
            <l n="3.731">' Absoluo , sceleris penas euadere nolim :</l>
            <l n="3.732">Exemploque mei non uiuet adultera Rome ' .</l>
            <l n="3.733">Dixit , et eductum latebris , qui ueste latebat ,</l>
            <l n="3.734">Pectore sub niueo gladium moribunda recondit ,</l>
            <l n="3.735">Et ruit in capulum , uelut hoc releuare pudorem</l>
            <l n="3.736">uulnere prostratum ualeat . Sic nota parentem</l>
            <l n="3.737">Fama refert uolucrem proprio de sanguine natos ,</l>
            <l n="3.738">Extinctos dire morsu serpentis , ad auras</l>
            <l n="3.739">Tollere et illorum exequiis expendere uitam .</l>
            <l n="3.740">Horrida conclamant cernentes uulnera , luctus</l>
            <l n="3.741">Exoritur : tremuitque domus sub murmure tanto .</l>
            <l n="3.742">Brutus ibi solus lacrimas et inania uerba</l>
            <l n="3.743">Castigat , uir egregius , celata sub alto</l>
            <l n="3.744">Pectore cui uirtus ingens erat . Ille cruentum</l>
            <l n="3.745">Feruidus educens spumanti uulnere ferrum</l>
            <l n="3.746">Attollensque manu ' Superos summumque Tonantem</l>
            <l n="3.747">Iuro ' ait ' huncque olim castum intactumque cruorem ,</l>
            <l n="3.748">Quod flammis ferroque genus sobolemque domumque</l>
            <l n="3.749">Regis et inuisum caput ac diadema superbum</l>
            <l n="3.750">Nunc , posthac , semper , mihi dum lux ista manebit ,</l>
            <l n="3.751">Persequar eternis odiis , nec regna tenere</l>
            <l n="3.752">Ille potest , poterit manus hec dum tela mouere ' .</l>
            <l n="3.753">His dictis , alios eadem iurare coegit</l>
            <l n="3.754">Mirantes unde hec audacia tanta repente</l>
            <l n="3.755">Pectore sub Bruti uel quo de fonte ueniret .</l>
            <l n="3.756">Conuocat hinc ciues : triste et miserabile uisu</l>
            <l n="3.757">Protrahit in lucem populo spectante cadauer ,</l>
            <l n="3.758">Ostenditque aliis gladium pulmone tepenti</l>
            <l n="3.759">Undantem , pectusque aliis uulnusque profundum .</l>
            <l n="3.760">Admonet hunc nate , iubet hunc meminisse sororum ;</l>
            <l n="3.761">Coniugis ast alium , pignus cui norat amoris</l>
            <l n="3.762">Esse domi predulce aliquod . Quo regia pergant</l>
            <l n="3.763">Acta docet fastuque ferox adiuta libido .</l>
            <l n="3.764">Ira dabat stimulos et rebus consona uerba .</l>
            <l n="3.765">Purpura cede madens pallorque et frigida membra</l>
            <l n="3.766">Et patris atque uiri spectacula cruda mouebant ,</l>
            <l n="3.767">Omniaque exuperans fortis uiolentia Bruti .</l>
            <l n="3.768">Illum igitur , quacumque gradum deflexerat , ingens</l>
            <l n="3.769">Turba sequebatur ferro succincta uirorum</l>
            <l n="3.770">Femineique greges crudelia fata gementes ,</l>
            <l n="3.771">Quis fuerat celebri spectata Lucretia fama .</l>
            <l n="3.772">Quid moror ? Historia est multarum maxima rerum .</l>
            <l n="3.773">Hoc duce pelluntur reges , exulque senexque</l>
            <l n="3.774">Tarquinius moritur , nati omnes diraque coniunx</l>
            <l n="3.775">Supplicium scelerum non una morte tulerunt :</l>
            <l n="3.776">Corruit in cineres regis domus alta Superbi .</l>
            <l n="3.777">Regnorum hic finis . Post hec meliora sequuntur</l>
            <l n="3.778">Tempora , et hinc nostri libertas incipit eui .</l>
            <l n="3.779">Annua perpetuos strauerunt iura tirannos</l>
            <l n="3.780">Seuaque legitime fregerunt sceptra secures</l>
            <l n="3.781">Atque unum pepulere duo . Geminata modestos</l>
            <l n="3.782">Ferre magistratus subito noua signa uideres .</l>
            <l n="3.783">Primus init fasces auctor qui primus adepte</l>
            <l n="3.784">Libertatis erat . Studio seruauit eodem .</l>
            <l n="3.785">Denique quos peperit natos , quod regia mallent</l>
            <l n="3.786">Imperia , afflictos uirgis truncosque securi</l>
            <l n="3.787">Compulit ad mortem pro Libertate serena ,</l>
            <l n="3.788">Tam simul infelix genitor , quam ciuis honestus ,</l>
            <l n="3.789">Tam rigidus consul , quam Libertatis amator .</l>
            <l n="3.790">Idem post , regis sobolem fera bella nouantem</l>
            <l n="3.791">Regnaque uel tali repetentem iure paterna</l>
            <l n="3.792">Obuius excepit , iuuenemque superba minantem</l>
            <l n="3.793">uulnere letali transfixum compulit Orco .</l>
            <l n="3.794">Sed dum torua fremens odioque accensus in illum</l>
            <l n="3.795">Irruit , alterne non uidit cuspidis ictum ,</l>
            <l n="3.796">Ac pariter cecidere truces ; at fortior illum</l>
            <l n="3.797">Immoriens Brutus resupinum corpore texit ,</l>
            <l n="3.798">uictor ad extremum . Sic immemor ille pericli</l>
            <l n="3.799">Eruit infandam inde animam et ' Ferus ultor ad umbras ,</l>
            <l n="3.800">Perfide , Tartareas ferro sequar ' inquit ' acuto ' .</l>
            <l n="3.801">Talia promeritum sexus simul omnis et etas</l>
            <l n="3.802">Fleuit , et insolitis strepuerunt rostra querelis .</l>
            <l n="3.803">Precipue tamen ut proprium luxere parentem</l>
            <l n="3.804">Ultoremque pudicitie gratissima matrum</l>
            <l n="3.805">Agmina , nec longum cessarunt maesta per annum .</l>
            <l n="3.806">Nunc manet his Bruti semper memorabile nomen . "</l>
         </div>
         <div n="4">
            <head>
               <num>IV</num>
            </head>
            <l n="4.1">Finierat . Tunc rex iterum placidissimus inquit :</l>
            <l n="4.2">" Magna quidem memoras . uideo quantum infima summis</l>
            <l n="4.3">Et quam sint Romana aliis distantia fata .</l>
            <l n="4.4">Sentio preterea quid femina uestra pudica</l>
            <l n="4.5">Morte uelit : ne cuncta sibi iam candida Dido</l>
            <l n="4.6">Arroget ; aut iuuenis terre demersus inique :</l>
            <l n="4.7">Omnia ne nostris contingant clara sepultis</l>
            <l n="4.8">Fratribus , occurrunt genitor natusque neposque .</l>
            <l n="4.9">Unum de cunctis miracula maxima transit ,</l>
            <l n="4.10">In turbam potuisse animos descendere tantos .</l>
            <l n="4.11">Plus homines suprema dies quam cetera terret .</l>
            <l n="4.12">Hunc uirtus predura solet minuisse pauorem .</l>
            <l n="4.13">uix tamen hec paucis usquam , uix contigit uni :</l>
            <l n="4.14">Publica sed uobis . Eadem est statque unica uestris</l>
            <l n="4.15">Mens exercitibus : pro Libertate tuenda</l>
            <l n="4.16">Recta fronte mori . Sed quod super omnia longe</l>
            <l n="4.17">Nosse uelim , egregii uitam et ducis acta moderni ,</l>
            <l n="4.18">Preteris . Hoc igitur , precor , hoc edissere nobis .</l>
            <l n="4.19">Qui mores , que forma uiri , quis pectoris hospes</l>
            <l n="4.20">Est animus , que maiestas iuuenilibus annis</l>
            <l n="4.21">Insita . Namque unum nobis huc crebrior illum</l>
            <l n="4.22">Fama tulit . Tum precipue que gessit Hibero</l>
            <l n="4.23">Nuper in orbe , refer ; tibi si notissima posco ,</l>
            <l n="4.24">Omnia si presens spectasti , et cernere soli</l>
            <l n="4.25">Cor licet arcanum , quoniam nil protinus ardens</l>
            <l n="4.26">Celat amicitia . At tu nunc , festina , parumper ,</l>
            <l n="4.27">Nox , subsiste , precor , Lelius dum pulchra relatu</l>
            <l n="4.28">Eloquitur : teneat niueos Aurora iugales</l>
            <l n="4.29">Et contenta senis gremio iacuisse mariti</l>
            <l n="4.30">Det spatium uerbis ; solitoque iocosior ille</l>
            <l n="4.31">Uxorem roseam complexibus illiget arctis . "</l>
            <l n="4.32">uidit ut intentos animis atque auribus omnes</l>
            <l n="4.33">Lelius et nullo concussa silentia motu ,</l>
            <l n="4.34">Incipit : " Heu quanto tam grandia iussa sequenti</l>
            <l n="4.35">Est opus eloquio ! mihi non facundia torrens</l>
            <l n="4.36">Largaque Cecropie contingit gratia lingue .</l>
            <l n="4.37">Maximus insano iuueni uigilauit Homerus :</l>
            <l n="4.38">Rusticus egregio uigilat nunc Ennius . Atqui</l>
            <l n="4.39">Dignus est hic Graio ; sic dignior ille Latino</l>
            <l n="4.40">uate fuit . Precone autem fortassis Achilles</l>
            <l n="4.41">Indiget ; hic nullo . Surgit sua fama sine ullis</l>
            <l n="4.42">Artibus , inque dies crescunt preconia . Nec me</l>
            <l n="4.43">Fallit amor . ueniet tempus cum libera celo</l>
            <l n="4.44">Fama uirum tollat . Stimulis nunc forsitan ille</l>
            <l n="4.45">Inuidie . . . sed grata magis nunc cepta sequamur .</l>
            <l n="4.46">Nulli unquam Natura uiro tam larga fuisse</l>
            <l n="4.47">Creditur . Ethereo corpus splendore nitescit ;</l>
            <l n="4.48">Imperiosa ducem frons arguit , aspera blandum ,</l>
            <l n="4.49">Unde simul uibrant unum duo lumina fulmen ,</l>
            <l n="4.50">Quod nullus sufferre queat . Coma densa per armos</l>
            <l n="4.51">Protinus ad solem uentis ferientibus aurum</l>
            <l n="4.52">Explicat impexum , quoniam cassisque sudorque</l>
            <l n="4.53">Et labor assiduus prohibent animusque modesto</l>
            <l n="4.54">Contentus cultumque timens transisse uirilem .</l>
            <l n="4.55">Celsior est aliis , quotiensque ad prelia uentum est ,</l>
            <l n="4.56">Spem procul ipse suis sublimi uertice prestat ,</l>
            <l n="4.57">Terret et hostiles acies : spem quippe metumque</l>
            <l n="4.58">Ille habet aspectus .</l>
            <l n="4.59">Pectoris est qualem petit ingens spiritus aulam .</l>
            <l n="4.60">Cetera conueniunt : humeros et brachia cernas</l>
            <l n="4.61">Militis altifici . Licet inter milia mille</l>
            <l n="4.62">uideris hunc , uerum ualeas agnoscere regem .</l>
            <l n="4.63">Iste decor nimius multos trepidare coegit ,</l>
            <l n="4.64">Immemoresque sui tenuit dulcedine quadam</l>
            <l n="4.65">Insolita tacitosque diu , conceptaque uerba</l>
            <l n="4.66">Distulit , aut alio deflexit calle loquentes .</l>
            <l n="4.67">Pulcrior est etenim mortali corpore longe</l>
            <l n="4.68">Atque hominem supra : uix illum fulgidus equat</l>
            <l n="4.69">Iuppiter aut puro pharetratus in ethere Phebus .</l>
            <l n="4.70">Ista tamen , quia parua uiris spernendaque forme</l>
            <l n="4.71">Commoda sunt , sileo . uultus fortasse serenos</l>
            <l n="4.72">Ipse suos cernes , uerisque minora locutum</l>
            <l n="4.73">Me dices ; datur hec illi nam gloria soli ,</l>
            <l n="4.74">Nominibus quia cum noceat presentia magnis ,</l>
            <l n="4.75">Hunc superattollit . Cuius si queritur etas ,</l>
            <l n="4.76">Nondum ter denum , fateor , peruenit ad annum .</l>
            <l n="4.77">Omnis in ascensu est crescens cum tempore uirtus :</l>
            <l n="4.78">Iam sua nunc senibus grauitas imitanda seueris</l>
            <l n="4.79">Atque iuuentuti leuitas optanda serene est .</l>
            <l n="4.80">Hostibus asperius nichil est , nil dulcius inter</l>
            <l n="4.81">Carorum affectus . Siue illum tela mouentem ,</l>
            <l n="4.82">Siue armis positis uultus spectabis apertos ,</l>
            <l n="4.83">Quid potius deceat , dubites . Hunc prospera nunquam</l>
            <l n="4.84">Extulit , aut strauit iaculis Fortuna molestis :</l>
            <l n="4.85">Unus utrobique est , eadem mens permanet et frons</l>
            <l n="4.86">Rebus in ambiguis , rebus tranquilla secundis .</l>
            <l n="4.87">Spernit opes ; populi uentosos spernit honores :</l>
            <l n="4.88">Gloria uera placet . Dulces conquirit amicos :</l>
            <l n="4.89">He sibi diuitie sunt , quas solet ille perennes</l>
            <l n="4.90">Qua peperit seruare fide . Modo fama per omnem</l>
            <l n="4.91">uoluitur Hesperiam , iuuenem uenisse supernis</l>
            <l n="4.92">Ds similem , cui uis hominum non ulla resistat ,</l>
            <l n="4.93">Quique etiam placida quoscumque subegerit armis</l>
            <l n="4.94">uincat amicitia .</l>
            <l n="4.95">uincitur ut celo species telluris opace ,</l>
            <l n="4.96">Florida sic omnes tellus premit Itala terras ;</l>
            <l n="4.97">Utque nitet celi pars purior una sereni ,</l>
            <l n="4.98">Italia sic Roma potens prefulget in ipsa ;</l>
            <l n="4.99">Solque uelut radiis fulgentia sidera uincit ,</l>
            <l n="4.100">Scipio sic omnes superat . Stat uera fateri :</l>
            <l n="4.101">Non illum nostro iuuenem de more creatum</l>
            <l n="4.102">Dixeris ; atque ideo non omnia falsa locuta est</l>
            <l n="4.103">Fama uirum super astra leuans . Nam protinus alto</l>
            <l n="4.104">Persuasum est multis hominem hunc descendere celo .</l>
            <l n="4.105">Nam quid cuncta sequar ? Piget illa minuta referre ;</l>
            <l n="4.106">Fabula sed uulgo nota est : pulcherrimus anguis</l>
            <l n="4.107">Obuersatus enim matris persepe cubili</l>
            <l n="4.108">Dicitur et uisus multis mouisse pauorem ;</l>
            <l n="4.109">Suspicioque frequens hinc iam uulgata per urbes</l>
            <l n="4.110">Diuini partus oritur . Cui scilicet ipse</l>
            <l n="4.111">Editus in lucem puer , et mox maximus idem</l>
            <l n="4.112">uir similis nulli , diuinis rebus apertam</l>
            <l n="4.113">Atque animo facit esse fidem , spectataque rursus</l>
            <l n="4.114">Religio et uitam mos obseruatus in omnem .</l>
            <l n="4.115">Namque ubi sol oritur , solus solet ille remotis</l>
            <l n="4.116">Omnibus in cellam Iouis , augustissima nobis</l>
            <l n="4.117">Tarpeio que colle sedet , cui sacra pauentes</l>
            <l n="4.118">Rite sacerdotes celebrant , securus ad aram</l>
            <l n="4.119">Intrare et limen foribus firmare reductis .</l>
            <l n="4.120">Hic quasi multa loquens tempus terit , inde repente</l>
            <l n="4.121">Digreditur , summosque animos portendere uultum</l>
            <l n="4.122">Celestemque oculos uideas preferre uigorem .</l>
            <l n="4.123">Ipse spei plenus , si quid tunc instat agendum ,</l>
            <l n="4.124">Aggreditur certosque solet promittere magnis</l>
            <l n="4.125">Successus bellis , ueluti sibi numine ab ipso</l>
            <l n="4.126">Promissos . Multis equidem sic pectora campis</l>
            <l n="4.127">Accendit tribuitgue animos et posse coegit</l>
            <l n="4.128">Quod modo non poterant . uires mens firma ministrat ,</l>
            <l n="4.129">Nilque ualent artus , nisi quod dedit illa ualere .</l>
            <l n="4.130">Sepe ego conspexi , cum iam ferienda retrorsum</l>
            <l n="4.131">Terga darent acies et signifer ipse trementi</l>
            <l n="4.132">uix regeret uexilla manu , rapuisse magistro</l>
            <l n="4.133">Pila ducem pauido et medias penetrasse phalanges</l>
            <l n="4.134">Clamantem ' Deus ecce preit ! sequimurne uocantem</l>
            <l n="4.135">An fugimus ? Sequar ipse libens : uictoria soli</l>
            <l n="4.136">Continget promissa mihi et si Fata uetabunt ,</l>
            <l n="4.137">Unus ego emoriar . uos , en fuga libera ! post me</l>
            <l n="4.138">uiuite degeneres , aliter moritura iuuentus ! '</l>
            <l n="4.139">His dictis rediisse acies , et pectora morti</l>
            <l n="4.140">Opposuisse , uiros sic uincere sepe coactos :</l>
            <l n="4.141">Tantus amor ducis est , tantus pudor urget in arma !</l>
            <l n="4.142">Namque ubi perpendunt quanta est constantia menti ,</l>
            <l n="4.143">Quanta fides superum , quam presens Iupiter illi ,</l>
            <l n="4.144">Consistunt , iussuque dei remeare putant se .</l>
            <l n="4.145">Hec propter , cum multa adeo tractauerit olim</l>
            <l n="4.146">Ardua , nulla acie uictum , dum primus in illa</l>
            <l n="4.147">Dux foret , assiduis memorabunt secula bellis .</l>
            <l n="4.148">Casibus hic quoque nunc quantum sibi forte futuris</l>
            <l n="4.149">Presumat , seu quos iubeat sperare laborum</l>
            <l n="4.150">Euentus audire uelis . Carthaginis alte</l>
            <l n="4.151">moenia iam quatit ille animo ; iam scandere in arcem</l>
            <l n="4.152">Cogitat ac pelago titubantem inuoluere Birsam .</l>
            <l n="4.153">Ut leo , seu nitidam in pratis errare iuuencam</l>
            <l n="4.154">Precipiti stimulante fame , seu turbidus hostem</l>
            <l n="4.155">Forte lacessitus iaculis prospectat , et iras</l>
            <l n="4.156">Supprimit , ac rabiem frenat dum proximior fit ;</l>
            <l n="4.157">Interea tamen absentem , nondum ungue cruento ,</l>
            <l n="4.158">Dilacerat mordetque oculis ac tecta pererrat</l>
            <l n="4.159">uiscera et inuisum minuit per frusta cadauer :</l>
            <l n="4.160">Sic noster - mihi crede - leo nunc estuat , ullas</l>
            <l n="4.161">Nec metuit uires , tantum ne preda uel hostis</l>
            <l n="4.162">Aufugiat timet , atque abitus circumspicit omnes .</l>
            <l n="4.163">Omnia posse putat que uult ; quecumque putauit</l>
            <l n="4.164">Posse , potest ; igitur peragit quecumque cupiuit .</l>
            <l n="4.165">Optima sola tamen cupit et pulcherrima factu .</l>
            <l n="4.166">Quid iam de pietate loquar ? que cognita patri est</l>
            <l n="4.167">Et patrie uariis olim spectata periclis .</l>
            <l n="4.168">Sed duo nunc tetigisse sat est . Furor hostis acerbi</l>
            <l n="4.169">Flenda Cisalpinis iam Gallica rura colonis</l>
            <l n="4.170">uastabat . Romam iam flamma Pado tenus ardens</l>
            <l n="4.171">Et Capitolinas fumus perflabat ad arces .</l>
            <l n="4.172">Maximus huc nostri genitor ducis ipse malignis</l>
            <l n="4.173">Mittitur auspiciis . Quid multa ? patentibus aruis</l>
            <l n="4.174">Congredimur . Superat Penus . Periisset in illa</l>
            <l n="4.175">Dux acie , nisi natus agens tunc circiter annum</l>
            <l n="4.176">Octauum decimumque , ferox tellure iacentem</l>
            <l n="4.177">Transfixumque latus media de morte parentem</l>
            <l n="4.178">Eripuisset - opus pueri ! - mediosque per hostes</l>
            <l n="4.179">Fecisset mucrone uiam . Iam Fata premebant</l>
            <l n="4.180">Ultima , iamque minax ferro facibusque potentem</l>
            <l n="4.181">Hanibal Italiam confecerat . Atra cruentus</l>
            <l n="4.182">Cannarum et nostro famosus sanguine uicus</l>
            <l n="4.183">uulnera uisceribus Latiis inflixerat : omnem</l>
            <l n="4.184">Spem metus expulerat . ueluti cum fluctibus alnus</l>
            <l n="4.185">Succubuit , celique graues pelagique tumultus</l>
            <l n="4.186">Non tulit , horrescunt naute , pallorque per ora</l>
            <l n="4.187">Funditur , ac trepidos angit noua cura magistros ,</l>
            <l n="4.188">Qua rapiat sibi quisque fugam , seu litora saltu ,</l>
            <l n="4.189">Seu scopuli saxosa petens iuga parua propinqui ,</l>
            <l n="4.190">Seu residens trunco disiecti turbine claui</l>
            <l n="4.191">Enatet et rabido committat brachia ponto :</l>
            <l n="4.192">Talis erat nostre status urbis , talia nobis</l>
            <l n="4.193">Consilia . Heu quantas tracturus mole ruinas</l>
            <l n="4.194">Imperii nutabat apex ! Quid uera fateri</l>
            <l n="4.195">Distulerim ? Coeunt iuuenes , princepsque Metellus</l>
            <l n="4.196">Conuentus : fuga sola placet , terrasque nocentes</l>
            <l n="4.197">Linquere et Hesperiam uictori tradere Peno .</l>
            <l n="4.198">Quod simul innotuit , ceciderunt corda tremorque</l>
            <l n="4.199">Omnibus incessit gelidus . Tum forte tribunus</l>
            <l n="4.200">Militie , uixdum teneras lanugine prima</l>
            <l n="4.201">Exornante genas , erat imperterritus unus</l>
            <l n="4.202">Scipio : dumque omnes dubiis succurrere rebus</l>
            <l n="4.203">Consulerent inopes animi , tempusque pauentes</l>
            <l n="4.204">Extraherent sermone uago , ' Quin pergimus ? ' inquit</l>
            <l n="4.205">Egregius iuuenis , ' Non tempora longa supersunt</l>
            <l n="4.206">Consilii , sed facto opus est . Quin stringimus enses ?</l>
            <l n="4.207">Ite , precor , mecum : proceres , quibus ultima cura est</l>
            <l n="4.208">Urbis et imperii , uestigia nostra sequantur !</l>
            <l n="4.209">Publica res nondum periit ! ' Talique iacentes</l>
            <l n="4.210">Erexit sermone animos . Consurgimus omnes</l>
            <l n="4.211">Consequimurque ducem . Non illo celsior ibat</l>
            <l n="4.212">Amphitrioniades , cum dura rebellibus olim</l>
            <l n="4.213">Prelia Semiferis et grandia tela moueret .</l>
            <l n="4.214">Imus , et ut trepidi uentum est ad tecta Metelli ,</l>
            <l n="4.215">Irruit ipse prior . Stabat tremefacta pudendis</l>
            <l n="4.216">Consiliis intenta manus : uix maesta sonabant</l>
            <l n="4.217">Murmura ; uix pauidum feriebat lingua palatum ;</l>
            <l n="4.218">Qualis inest captis color aut fiducia frontis ,</l>
            <l n="4.219">Quos fera terribili addixit sententia morti :</l>
            <l n="4.220">Illi equidem miseri trepidant , letique propinqui</l>
            <l n="4.221">Casibus attoniti , spectant tamen omnia circum ,</l>
            <l n="4.222">Qua fugiant , quando illa patet uia sola salutis .</l>
            <l n="4.223">Tunc superinsultans , stricto mucrone tremendus ,</l>
            <l n="4.224">' Iuro ' ait ' etherei per numina summa Tonantis ,</l>
            <l n="4.225">Me nunquam , dum uita mihi , dum membra manebunt ,</l>
            <l n="4.226">Deserturum urbis Rome Italieque labores ,</l>
            <l n="4.227">Passurumue alios . Et nunc tibi , Quinte Metelle ,</l>
            <l n="4.228">Iurandum est pariter , uel , si fortasse recusas ,</l>
            <l n="4.229">Hac moriere manu , uobisque nouissima uenit</l>
            <l n="4.230">Omnibus ista dies ! ' Gladiumque erexit , et omnes</l>
            <l n="4.231">Contremuere metu . Facti dox ipse Metellus</l>
            <l n="4.232">Diriguit . Res nempe ferox inopinaque mentes</l>
            <l n="4.233">Presserat ; haud aliter quam si Iouis ira trisulcum</l>
            <l n="4.234">Torsisset male firma domus in culmina telum .</l>
            <l n="4.235">Nec secus irati ciuis tremefecit imago ,</l>
            <l n="4.236">Hanibalis quam si uictricia signa uiderent</l>
            <l n="4.237">Impendere sibi mortemque et uincla minari .</l>
            <l n="4.238">Ergo in uerba simul quo iusserat ordine iurant ,</l>
            <l n="4.239">Dux prior , inde alii . Mira sic ille pudendam</l>
            <l n="4.240">Compressit uirtute fugam . uix sextus ab illo</l>
            <l n="4.241">Annus agebatur , quo patrem a morte reduxit :</l>
            <l n="4.242">Occiderant alme duo maxima lumina Rome ,</l>
            <l n="4.243">Scipiadumque ingens uno prope tempore nomen</l>
            <l n="4.244">Obruerat Fortuna nocens ; Hispanaque tellus</l>
            <l n="4.245">In dubiis amissa fidem mutarat auitam .</l>
            <l n="4.246">Milibus ex tantis procerum consurgere nullus ,</l>
            <l n="4.247">Nullus ad immense reparandum uulnera cladis</l>
            <l n="4.248">Audebat prestare manus . Tum filius , ultor</l>
            <l n="4.249">Et patris et patrui , nomen dedit ; isque Pirenem</l>
            <l n="4.250">Transgressus maiore animo quam uiribus , omnem</l>
            <l n="4.251">Rettulit Hesperiam populi sub iura Quiritum :</l>
            <l n="4.252">Qua duo lata patens inter distantia multum</l>
            <l n="4.253">Equora porrigitur , uel qua longissima tractu</l>
            <l n="4.254">Ad uestrum est hinc uersa mare Herculeasque Columnas ,</l>
            <l n="4.255">Illinc perpetuis nomen debentia flammis</l>
            <l n="4.256">Ad iuga consurgens , Gallorum prospicit arua .</l>
            <l n="4.257">Quicquid in his habitat hominum uel opum uel ,</l>
            <l n="4.258">Hostibus ereptum Fortuna iudice nostrum est .</l>
            <l n="4.259">Ut tamen ex multis decerpam pauca decoris ,</l>
            <l n="4.260">Urbs sedet Hispano posuit quam litore Penus</l>
            <l n="4.261">Hasdrubal , et magne nomen Carthaginis illi</l>
            <l n="4.262">Imposuit ; cuius partem ualidissima cingunt</l>
            <l n="4.263">moenia , parsque maris rapido defenditur estu .</l>
            <l n="4.264">Huc omnes Peni pompas , huc signa uirosque</l>
            <l n="4.265">Contulerant atque arma duces , quia siue per undas ,</l>
            <l n="4.266">Siue per explicitos instarent prelia campos ,</l>
            <l n="4.267">Oportuna foret belloque aptissima sedes ,</l>
            <l n="4.268">Antiquam leuo prospectans tramite matrem .</l>
            <l n="4.269">Proximus huc etiam populus confugerat omnis</l>
            <l n="4.270">Tuta petens : ceu cum primas incendia flammas</l>
            <l n="4.271">Attollunt , piceusque uolans replet ethera fumus ,</l>
            <l n="4.272">Diffugiunt quos dira fugat uicinia pestis</l>
            <l n="4.273">Euacuantque domos secum pretiosa ferentes</l>
            <l n="4.274">Et testudineam concurrunt undique ad arcem .</l>
            <l n="4.275">Huc Fame signantis iter uestigia seruans</l>
            <l n="4.276">Scipio contendit , neglectaque cetera linquens</l>
            <l n="4.277">Hanc petit , huc acies ducit , Romanaque circum</l>
            <l n="4.278">Castra locat , paruumque leui struit aggere uallum .</l>
            <l n="4.279">Mira loquar , sed uera tamen : non moenia crebris</l>
            <l n="4.280">Turribus et ualido circum firmata paratu ,</l>
            <l n="4.281">Militis aut ardor sua fata extrema uidentis ,</l>
            <l n="4.282">Custodumque acies et propugnacula mille</l>
            <l n="4.283">Ac turbanda procul ferientes castra baliste</l>
            <l n="4.284">Scandentem muros perque omnia tela ruentem</l>
            <l n="4.285">Sustinuere ducem . Breuior non contigit ullis</l>
            <l n="4.286">moenibus obsidio , siquidem primordia bello</l>
            <l n="4.287">Una dies finemque dedit . Non tecta relinquunt</l>
            <l n="4.288">Ocius imbelles Iouis instimulante columbe</l>
            <l n="4.289">Armigero , aut pauidi uenientem ad lustra leonem</l>
            <l n="4.290">Diffugiunt lepores . Subito custodia porte</l>
            <l n="4.291">Deseritur ; pauci ualide se moenibus arcis</l>
            <l n="4.292">Occultant , alii fugiunt , totamque per urbem</l>
            <l n="4.293">Sternuntur . uario complentur cuncta fragore ,</l>
            <l n="4.294">Pugnantumque simul strepitu gemituque cadentum :</l>
            <l n="4.295">Qualis ab Ethiopum rapidis cum tollitur Austris</l>
            <l n="4.296">Litore tempestas nostrum casura sub axem ,</l>
            <l n="4.297">Apparet metuenda procul , mox proxima nubes</l>
            <l n="4.298">Decidit et mixtis descendunt flumina saxis ;</l>
            <l n="4.299">Iamque tument amnes , iam qui modo segnis abibat ,</l>
            <l n="4.300">Quilibet alta fremens imitatur flumina torrens ;</l>
            <l n="4.301">Turbati agricole fugiunt , ingensque superne</l>
            <l n="4.302">Terror agit miseros ; pereunt armenta furentis</l>
            <l n="4.303">Fluminis obiectu : quocumque trementia uoluas</l>
            <l n="4.304">Lumina , terrifici disiectis nubibus ignes</l>
            <l n="4.305">Prestringunt , Morsque ante pedes , nec flectere quoquam</l>
            <l n="4.306">Possis iter , nec stare queas : hinc luctus et horror</l>
            <l n="4.307">Lugubresque procul resonant per nubila uoces .</l>
            <l n="4.308">Multa sub hoc tempus micuerunt indole clara</l>
            <l n="4.309">Signa ducis manifesta noui , uir quantus in armis</l>
            <l n="4.310">Et quantus post bella foret . Namque arma mouente</l>
            <l n="4.311">Milite ab aduerso non Mars uiolentior urget</l>
            <l n="4.312">Infesto themone Trachas , nec acerbior Hebro</l>
            <l n="4.313">Spumantes immergit equos . uerum arce reclusa ,</l>
            <l n="4.314">Hostis ubi ad ueniam proiectis concidit armis ,</l>
            <l n="4.315">Ilicet extinctus cecidit furor , iraque cessit</l>
            <l n="4.316">Pulsa animo ferrumque manu . Sic atra serenat</l>
            <l n="4.317">Nubila pacifico despectans Iupiter ore ,</l>
            <l n="4.318">Continuoque silent uenti fugiuntque procelle ,</l>
            <l n="4.319">Sol nitet , emergunt fuscis sua noctibus astra ,</l>
            <l n="4.320">Et mundo sua forma redit . Iam uictor ad arcem</l>
            <l n="4.321">Tranquillus uoluebat iter , Romanaque celsis</l>
            <l n="4.322">Turribus affigi uictricia signa iubebat .</l>
            <l n="4.323">Post hec sacra deis meritasque rependere grates</l>
            <l n="4.324">Instituit . Stabat cinctus de more sacerdos</l>
            <l n="4.325">Lataque deuoti feriebat pectora tauri ,</l>
            <l n="4.326">Compellans ad sacra Iouem Frigiosque Penates</l>
            <l n="4.327">Romuleamque animam cunctosque ex ordine diuos</l>
            <l n="4.328">Custodes Latii , quorum Capitolia cure</l>
            <l n="4.329">Credita perpetue mundi caput esse merentur .</l>
            <l n="4.330">His actis , grates meritas et debita soluit</l>
            <l n="4.331">Premia militibus , uirtus ut alatur honore</l>
            <l n="4.332">Haud equidem ignarus . Fuerat mos ille uetustus</l>
            <l n="4.333">Romanis ducibus primo seruatus ab euo ,</l>
            <l n="4.334">Inualidas tutasque altis cum moenibus urbes</l>
            <l n="4.335">Cingeret obsidio , cui primum scandere muros</l>
            <l n="4.336">Seu uirtus seu fata darent , propollere dictam</l>
            <l n="4.337">Nomine muralem de re ueniente coronam .</l>
            <l n="4.338">Hoc pretii predulce genus , quia gloria mentes</l>
            <l n="4.339">Erigit immemoresque omnis facit una pericli .</l>
            <l n="4.340">Id modo prospiciens , animos dux talibus ardens</l>
            <l n="4.341">Impulerat stimulis . Sed enim fastigia iunctis</l>
            <l n="4.342">Apprendisse duos manibus uox publica , et ingens</l>
            <l n="4.343">Ortus erat castris studio uariante tumultus :</l>
            <l n="4.344">Hunc illi , contra illum alii laudare fauentes .</l>
            <l n="4.345">Sic , ubi uulnificis ferientem dentibus aprum</l>
            <l n="4.346">Eiectum caueis et opacis sentibus acres</l>
            <l n="4.347">Corripuere canes certatim omnesque per artus</l>
            <l n="4.348">Explicuere solo , strepitus consurgit ab alto</l>
            <l n="4.349">Spectantum iuuenum : quis primum figere morsus</l>
            <l n="4.350">Clunibus hirsutis ausus , quis prendere saltu</l>
            <l n="4.351">Hispida terga feri , quis primum haurire cruorem ;</l>
            <l n="4.352">Pugna canum fit de meritis uenantibus ; una</l>
            <l n="4.353">Illi uictores latratum in nubila tollunt .</l>
            <l n="4.354">Scipio turbatos cuneos atque arma frementes</l>
            <l n="4.355">Agnoscens ueritusque noui non parua duelli</l>
            <l n="4.356">Semina , discordes raptim ad pretoria turmas</l>
            <l n="4.357">Conuocat et uerbo surgentes comprimit iras .</l>
            <l n="4.358">' Quando ' ait ' amborum uirtus tam clara uirorum</l>
            <l n="4.359">Eminet ut cunctis longe post terga relictis</l>
            <l n="4.360">Officiat sibi sola quidem , uel debita neutri est</l>
            <l n="4.361">Fama , uel ambobus ; quod dignius esse putamus ;</l>
            <l n="4.362">Nam prior est quem nemo preit ' . Sic ore sereno</l>
            <l n="4.363">Fatus , et amborum pariter uiridante corona</l>
            <l n="4.364">Tempora circumdat : simul impetus omnis et ira</l>
            <l n="4.365">Concidit . Hunc finem tristes habuere querele :</l>
            <l n="4.366">Haud aliter quam cum ualidos in prelia tauros</l>
            <l n="4.367">Excitat inuidia et dilecte candor amice :</l>
            <l n="4.368">Cornua tentantur truncis , mugitibus aure</l>
            <l n="4.369">Complentur ; tunc ampla fauent armenta duobus</l>
            <l n="4.370">Et partem fecere boues ; si prouidus iras</l>
            <l n="4.371">Presensit rabidosque agnouit pastor amores ,</l>
            <l n="4.372">Tempestiuus adest et blando murmure motus</l>
            <l n="4.373">Temperat ac pugiles uictrici fronde coronat</l>
            <l n="4.374">Et sua placatos procul inde per arua remittit .</l>
            <l n="4.375">Interea lacrimosa cohors , miserabilis , ingens ,</l>
            <l n="4.376">Feminea audita est gemitu sua moenia complens .</l>
            <l n="4.377">Hic pius infremuit iuuenis gessitque patronum</l>
            <l n="4.378">Ipse pudicitie . Tute committitur arci</l>
            <l n="4.379">Omnis ab incursu metuens sibi sexus et etas ,</l>
            <l n="4.380">Indigus auxilii populus . Custodia sanctis</l>
            <l n="4.381">Est mandata uiris , uetitumque sub ore uenire</l>
            <l n="4.382">Femineum uulgus , quod lumina blanda pudori</l>
            <l n="4.383">Insultant , castique oculis flos carpitur oris .</l>
            <l n="4.384">Id modo premetuens longe captiua relegat</l>
            <l n="4.385">Agmina . Proh , superi , mortali in pectore quanta</l>
            <l n="4.386">Maiestas ! spectate senem iuuenilibus annis .</l>
            <l n="4.387">Nam simul etatis stimulos formeque uirentis</l>
            <l n="4.388">Blanditias perferre graue est . . . . . . . . .</l>
            <l n="4.389">. . . . . . . . . . . . . . . . . . . . . . . . . . . . . . . . . . . . . .</l>
            <l n="4.390">. . . . . . . . . . . . . . . . . . . . . . . . . . . . . . . . . . . . . .</l>
         </div>
         <div n="5">
            <head>
               <num>V</num>
            </head>
            <l n="5.1">moenia magnanimus uictor trepidantia Cirthe</l>
            <l n="5.2">Ingreditur , patriosque lares et auita tuetur</l>
            <l n="5.3">Tecta libens , generis cara incunabula primi .</l>
            <l n="5.4">Milite confestim ad portas custode relicto ,</l>
            <l n="5.5">Ipse altam cupidus raptim tendebat ad arcem :</l>
            <l n="5.6">Sic stimulante fame lupus amplum nactus ouile ,</l>
            <l n="5.7">Intima dum penetrat , socium prede atque laboris</l>
            <l n="5.8">Linquit in ingressu , quo tutior abdita fidis</l>
            <l n="5.9">Corpora deducat latebris mergenda palato .</l>
            <l n="5.10">uentum erat ad miseri felicia tecta tiranni ,</l>
            <l n="5.11">Que merso malefida uiro regina tenebat .</l>
            <l n="5.12">Hec subitis turbata malis in limine uisa est</l>
            <l n="5.13">Obuia uictori , si quam Fortuna pararet ,</l>
            <l n="5.14">Tentatura uiam dureque leuamina sortis .</l>
            <l n="5.15">Undique sidereum gemmis auroque nitebant</l>
            <l n="5.16">Atria : non illo fuerat rex ditor alter</l>
            <l n="5.17">Dum tenuit Fortuna fidem : nunc - fidite letis ! -</l>
            <l n="5.18">Pauperior non alter erat : tamen ommnia longe</l>
            <l n="5.19">Regia preradians uincebat lumina coniunx .</l>
            <l n="5.20">Ille nec ethereis unquam superandus ab astris</l>
            <l n="5.21">Nec Phebea foret ueritus certamina uultus</l>
            <l n="5.22">Iudice sub iusto . Stabat candore niuali</l>
            <l n="5.23">Frons alto miranda Ioui , multumque sorori</l>
            <l n="5.24">Zelotipe metuenda magis quam pellicis ulla</l>
            <l n="5.25">Forma uiro dilecta uago . Fulgentior auro</l>
            <l n="5.26">Quolibet , et solis radiis factura pudorem ,</l>
            <l n="5.27">Cesaries spargenda leui pendebat ab aura</l>
            <l n="5.28">Colla super , recto que sensim lactea tractu</l>
            <l n="5.29">Surgebant , humerosque agiles effusa tegebat</l>
            <l n="5.30">Tunc , olim substricta auro certamine blando</l>
            <l n="5.31">Et placidis implexa modis : sic candida dulcis</l>
            <l n="5.32">Cum croceis iungebat honos , mixtoque colori</l>
            <l n="5.33">Aurea condensi cessissent uascula lactis ,</l>
            <l n="5.34">Nixque iugis radio solis conspecta sereni .</l>
            <l n="5.35">Lumina quid referam preclare subdita fronti</l>
            <l n="5.36">Inuidiam motura deis ? diuina quod illis</l>
            <l n="5.37">uis inerat radiansque decor , qui pectora posset</l>
            <l n="5.38">Flectere quo uellet , mentesque auferre tuendo ,</l>
            <l n="5.39">Inque Meduseum precordia uertere marmor ,</l>
            <l n="5.40">Africa nec monstris caruisset terra secundis .</l>
            <l n="5.41">Hec , planctu confusa nouo , modo dulce nitebant ,</l>
            <l n="5.42">Dulcius ac solito ; ceu cum duo lumina iuxta</l>
            <l n="5.43">Scintillant pariter madido rorantia celo ,</l>
            <l n="5.44">Imber ubi nocturnus abit . Geminata superne</l>
            <l n="5.45">Leniter aerii species inflectitur arcus ;</l>
            <l n="5.46">Candida purpureis imitantur floribus alme</l>
            <l n="5.47">Lilia mixta gene ; roseis tectumque labellis</l>
            <l n="5.48">Splendet ebur serie mira ; tum pectus apertum</l>
            <l n="5.49">Lene tumens blandoque trahens suspiria pulsu ,</l>
            <l n="5.50">Cum quibus instabilem potuit pepulisse precando</l>
            <l n="5.51">Unde nequit reuocare uirum ; tum brachia quali</l>
            <l n="5.52">Iupiter arctari cupiat per secula nexu .</l>
            <l n="5.53">Hinc leues longeque manus , teretesque sequaci</l>
            <l n="5.54">Ordine sunt digiti , propriumque ebur exprimit ungues .</l>
            <l n="5.55">Tum laterum conuexa decent , et quicquid ad imos</l>
            <l n="5.56">Membrorum iacet usque pedes : illosque moueri</l>
            <l n="5.57">Mortali de more neges ; sic terra modeste</l>
            <l n="5.58">Tangitur , ut tenere pereant uestigia plante ,</l>
            <l n="5.59">Ethereum ceu seruet iter . Sic nube corusca</l>
            <l n="5.60">Obsita magnanimum uenus est affata Tonantem ,</l>
            <l n="5.61">Naufragio nati seu morte impulsa nepotis</l>
            <l n="5.62">Dulcis opem sperare patris , dum Troia per undas ,</l>
            <l n="5.63">Dum subterraneo tremuit pia Roma tumultu .</l>
            <l n="5.64">Hac igitur forma nulli cessura dearum</l>
            <l n="5.65">Occurrit iuueni mulier : nec cultus in illa</l>
            <l n="5.66">Segnior effigie ; uariis nam purpura gemmis</l>
            <l n="5.67">Intertexta tegit regine pectora maeste ;</l>
            <l n="5.68">Et dolor ipse decet miseras , nec compta placere</l>
            <l n="5.69">Tempore felici poterat magis . Ilicet ergo</l>
            <l n="5.70">uulnus inardescens totis errare medullis</l>
            <l n="5.71">Ceperat : estiuo glacies ceu lenta sub estu ,</l>
            <l n="5.72">Cera uel ardenti facilis uicina camino ,</l>
            <l n="5.73">Liquitur ille tuens , captiua captus ab hoste ,</l>
            <l n="5.74">uictaque uictorem potuit domuisse superbum .</l>
            <l n="5.75">Quid non frangit amor ? quis fulminis impetus illi</l>
            <l n="5.76">Equandus ? Iamque illa gradu prouecta trementi</l>
            <l n="5.77">Est affusa ducis genibus , quem uultus et arma</l>
            <l n="5.78">Ediderant comitumque fauor plaususque sequentum ;</l>
            <l n="5.79">Arreptaque manu summissa uoce locuta est :</l>
            <l n="5.80">" Si mihi uictricem fas est , attingere dextram</l>
            <l n="5.81">Captiue uidueque tuam , per numina supplex</l>
            <l n="5.82">cuncta , precor , miserere mei ; nec magna rogaris .</l>
            <l n="5.83">Utere iure tuo : captiuam mortis acerbe ,</l>
            <l n="5.84">Carceris aut duri licet hanc absumere sorte .</l>
            <l n="5.85">Est etenim mihi uita mori : lux ne ista placeret ,</l>
            <l n="5.86">Fata coegerunt statui nimis inuida nostro .</l>
            <l n="5.87">Tu quodcumque libet iubeas , genus elige digne</l>
            <l n="5.88">Mortis ; et hoc unum prohibe , ne uiua maligno</l>
            <l n="5.89">Seruitio calcanda ferar . Sunt forte sorores ,</l>
            <l n="5.90">Rex , tibi , quas referat fortune iniuria nostre</l>
            <l n="5.91">Ante oculos , inuicte , tuos : namque et sua nobis</l>
            <l n="5.92">Fata fuisse uides ; succedunt tristia letis .</l>
            <l n="5.93">Nec tamen ullorum fuerim presaga malorum</l>
            <l n="5.94">Ipsa tibi ! fausto in finem , precor , utere regno ,</l>
            <l n="5.95">Et natis transmitte tuis , nullusque nepotum</l>
            <l n="5.96">Armet in insidias animum : mihi turbida regni</l>
            <l n="5.97">Ultima , fortune nimiumque aduersa priori</l>
            <l n="5.98">Contigerint ; damnisque meis lassata quiescat ,</l>
            <l n="5.99">Mitior hinc aliis . mihi sed Romana fuisse</l>
            <l n="5.100">Scis odia , armorumque solent me dicere causam</l>
            <l n="5.101">Materiamque unam belli ; nec falsa queruntur .</l>
            <l n="5.102">Eripe ludibrio miseram , manibusque superbis</l>
            <l n="5.103">Eripe ; deque mee specie , rex inclite , mortis</l>
            <l n="5.104">Tu cui fata fauent , cui mens se deuouet ultro ,</l>
            <l n="5.105">uideris . " Hec inter lacrimis perfundere terram</l>
            <l n="5.106">Ceperat , auratis suffigens oscura plantis .</l>
            <l n="5.107">Immemor armorum iuuenis , cui Martius ardor</l>
            <l n="5.108">Exciderat , grauidumque noue dulcedine forme</l>
            <l n="5.109">Pectus , et insolitis ardebant uiscera flammis ,</l>
            <l n="5.110">Suspirans : " Regina , precor , iam luctibus " inquit</l>
            <l n="5.111">" Pone modum , trepidumque animo seclude pauorem .</l>
            <l n="5.112">Parua petis , sed magna feres : nam forma genusque</l>
            <l n="5.113">Maiestasque animi dignam , cui plura petitis</l>
            <l n="5.114">Largiar , insinuant . Igitur regina manebis</l>
            <l n="5.115">Et nostri memoranda thori per secula consors ,</l>
            <l n="5.116">Ni renuis nostroque nocet uetus ardor amori . "</l>
            <l n="5.117">Hic humilem complexus heram , multumque diuque</l>
            <l n="5.118">Ora salutiferis referentem tristia plantis</l>
            <l n="5.119">Subleuat illacrimans . Unde ista potentia ceco</l>
            <l n="5.120">Tanta deo ? Tantumne leuem ualuisse pharetram ,</l>
            <l n="5.121">Ut iecur inuicti per tot fera prelia regis</l>
            <l n="5.122">uulnere traiectum tenui prosterneret intra</l>
            <l n="5.123">Femineum imperium ? uultu tandem illa remisso</l>
            <l n="5.124">Incipit : " O regum decus , auxiliumque ,</l>
            <l n="5.125">Dum meruit , patrie , nunc terror maximus idem ,</l>
            <l n="5.126">Si mea post tantos unquam consurgere lapsus</l>
            <l n="5.127">Fata queant , spesque una foret post damna superstes ,</l>
            <l n="5.128">Quid mihi uel longa potuit contingere uita</l>
            <l n="5.129">Letius , ad talem quam si translata maritum</l>
            <l n="5.130">Dicerer et fausta subito creuisse ruina ?</l>
            <l n="5.131">Sed quia fata premunt et nostris debitus annis</l>
            <l n="5.132">Finis adest mihi , care , animos attollere fractos</l>
            <l n="5.133">Desine : non tali pelago conuulsa ratis nat .</l>
            <l n="5.134">Fortune mihi nota fides : sat magna petenti</l>
            <l n="5.135">Dona dabis mortem , que libertate retenta</l>
            <l n="5.136">Perferat hanc animam directo tramite ad umbras .</l>
            <l n="5.137">Romanum fugisse iugum mihi meta precandi est .</l>
            <l n="5.138">Cetera non ausim . Tibi sed pro talibus ille</l>
            <l n="5.139">Rex superum meritis grates exoluat opimas ,</l>
            <l n="5.140">Qui mea magnifico transcendere uota fauore</l>
            <l n="5.141">Nisus eras . " uultum hec dicens auertit , et illum</l>
            <l n="5.142">Compulit in lacrimas iterum : " Sed parce dolori ,</l>
            <l n="5.143">Parce " ait " et nostris oculis , quos fletibus istis</l>
            <l n="5.144">Ante diem perimis : spes amplas fessa labansque</l>
            <l n="5.145">Mens refugit , terreque iacens nil suspicit altum .</l>
            <l n="5.146">Tu tamen intendas animum melioribus : ibit</l>
            <l n="5.147">Forte alio Fortuna nocens , aditumque relinquet</l>
            <l n="5.148">Ad magnos placata gradus : si dura ( quod horret</l>
            <l n="5.149">Mens omen ) fors illa uetat , tunc ultima sero</l>
            <l n="5.150">Mors dabitur promissa tibi ; per sidera testor</l>
            <l n="5.151">Alta poli , regumque fidem Manesque deosque . "</l>
            <l n="5.152">Talia uix tremula confusus uoce peregit ,</l>
            <l n="5.153">Hinc sese uacuam tulit irrequietus ad arcem .</l>
            <l n="5.154">Quis queat instabiles animorum noscere fluctus ,</l>
            <l n="5.155">Quos ferus urget amor ? Non illos turbidus equet</l>
            <l n="5.156">Euripus , non Scilla fremens , non dire Caribdis .</l>
            <l n="5.157">Nempe procellosi male sanum pectus amantis</l>
            <l n="5.158">Nulla quies habitat : non lux tranquilla dierum ,</l>
            <l n="5.159">Non sua signa poli , non noctis imago serene ,</l>
            <l n="5.160">Non ratibus clauum , non tutus litore portus :</l>
            <l n="5.161">Horrida perpetuo facies turbata tumultu ,</l>
            <l n="5.162">Undique naufragium scopuli clademque minantes ,</l>
            <l n="5.163">Impiaque aduersis discordant equora uentis ,</l>
            <l n="5.164">Heu , miseri quibus huc subito uoluuntur et illuc</l>
            <l n="5.165">Incerti pelagi atque uie . Iam tecta supremi</l>
            <l n="5.166">Intima rex thalami secretaque limine solus</l>
            <l n="5.167">Intrarat , tacitusque sedens , dum singula secum</l>
            <l n="5.168">Pertractat , quanam ille fidem persoluat , amanti</l>
            <l n="5.169">Difficilem uidet esse uiam ; nam territat illum</l>
            <l n="5.170">Captiue status et misere fortuna marite ,</l>
            <l n="5.171">Romani mens alta ducis , tum nota pudici</l>
            <l n="5.172">Pectoris integritas : illam metuebat amori</l>
            <l n="5.173">Aduersam reperire suo . Sed dura cathenis</l>
            <l n="5.174">Euinctum ualidis lex imperiosa trahebat</l>
            <l n="5.175">Cernentem sua fata procul . Ceu uictus in alto</l>
            <l n="5.176">Nauita , qui maestus scopulos Sirtesque uadosas</l>
            <l n="5.177">Ante oculos uidet ipse suos , nec flectere proram</l>
            <l n="5.178">Arte ualens solita , uentoque impulsus et undis ,</l>
            <l n="5.179">Omnia desperans , Fortune mandat inique</l>
            <l n="5.180">Et clauum et remos et uela fluentia nimbo ,</l>
            <l n="5.181">Ac lacrimans in puppe sedet : sic naufraga regis</l>
            <l n="5.182">Mens heret compulsa quidem , nec flectere quoquam</l>
            <l n="5.183">Orsa ualens , gemitu sic longam concitus horam</l>
            <l n="5.184">Exegit uario : nunc ora nitentia coram</l>
            <l n="5.185">Cernere regine , nunc dulces fingere uoces</l>
            <l n="5.186">Ipse sibi , pedibus nunc oscula pressa manusque</l>
            <l n="5.187">Leniter apprensas , lacrimosaque pectora flentis ,</l>
            <l n="5.188">Dulcibus undantesque oculos arsisse fauillis .</l>
            <l n="5.189">At medias inter curas , ubi forte uerendi</l>
            <l n="5.190">Frons aderat dilecta ducis , tunc improba tergum</l>
            <l n="5.191">Spes dabat , et domitis stabant precordia flammis .</l>
            <l n="5.192">Sicut ubi ardenti gelidus successit aeno</l>
            <l n="5.193">Humor aque , furor ille silet , paulumque tepenti</l>
            <l n="5.194">Stat similis : mox aucta suas incendia uires</l>
            <l n="5.195">Exercent magis atque magis : sic ille tumultus</l>
            <l n="5.196">Pectoris oppressus , stimulis agitantibus sdem</l>
            <l n="5.197">Fortior admotas rationis spernit habenas .</l>
            <l n="5.198">Ergo ubi uulnifico reuerentia cessit amori ,</l>
            <l n="5.199">Presentisque decus forme et damnosa uoluptas</l>
            <l n="5.200">Absenti prelata duci est , capit ilicet eger</l>
            <l n="5.201">Consilium , factique uiam deprendit inanem ;</l>
            <l n="5.202">Et secum : " Quid lentus agis ? Speciosa Himeneus</l>
            <l n="5.203">Coniugia et letos blandus modo Iupiter annos</l>
            <l n="5.204">Obtulit ecce tibi . Satis est meminisse laborum .</l>
            <l n="5.205">Exul , inops , profugus , regno spoliatus auito ,</l>
            <l n="5.206">Per mare , per terras , per mille pericula supplex</l>
            <l n="5.207">Regibus ac populis multos errasse per annos</l>
            <l n="5.208">Gaudeo : iam tempus fuerit fortasse quietis .</l>
            <l n="5.209">Nam si cuncta breuis numerentur tristia uite ,</l>
            <l n="5.210">Nullus erit toto te nunc annosior orbe .</l>
            <l n="5.211">En regnum Fortuna tuum , quo dulcius illo</l>
            <l n="5.212">Perfruerere diu , longo post tempore reddit</l>
            <l n="5.213">Depositumque refert . Hostem - qua nulla uoluptas</l>
            <l n="5.214">Maior - habes uinctum , uiteque et mortis in ipsum</l>
            <l n="5.215">Arbiter es , qui cara tibi tulit omnia solus .</l>
            <l n="5.216">Omnia nunc redeunt . Simul hic possessor iniquus</l>
            <l n="5.217">Regna gemens reuomit , nitidisque simillima Nimphis</l>
            <l n="5.218">Femina preterea primo spoliata marito -</l>
            <l n="5.219">Bellorum sic iura uolunt - occurrit et ardet ,</l>
            <l n="5.220">Si liceat , sed multa timet sibi conscia sortis .</l>
            <l n="5.221">Nempe uerecunde petit id , quod uoce negare</l>
            <l n="5.222">uisa fuit metuens . Heu qualis forma gementi !</l>
            <l n="5.223">Quamque decent lacrime ! quid maiestatis in illa est !</l>
            <l n="5.224">Et quid leta foret ? qualis regina superbo</l>
            <l n="5.225">Alta sedens solio , si gloria supplicis ingens ,</l>
            <l n="5.226">Captiue si tantus honos ? Proh dulcis amantum</l>
            <l n="5.227">uita , nec alternis concordia rupta querelis !</l>
            <l n="5.228">Una quidem facies semper , mens una duobus ,</l>
            <l n="5.229">Una quies unusque labor ! Non pulchrius orbe</l>
            <l n="5.230">Par fuerit toto , nisi nos obliuia forme</l>
            <l n="5.231">Forte tenent nostre ; genus et sors , omnia tandem</l>
            <l n="5.232">Conueniunt , casusque graues mollire ferendo</l>
            <l n="5.233">Conuenit atque etas spatio distincta , quod ipsis</l>
            <l n="5.234">Coniugibus gratum esse potest ; quodque ipse notaui ,</l>
            <l n="5.235">Conuenit ille etiam , qui summis infima solus</l>
            <l n="5.236">Equat , amor . Propera , nec enim tibi forte timendum est</l>
            <l n="5.237">Ne tua condemnet thori iuuenilia furta</l>
            <l n="5.238">Scipio : quin iuuenem iuuenis miserabitur ultro ,</l>
            <l n="5.239">uiderit et lacrimas , ueniam prestabit amori .</l>
            <l n="5.240">Coniugium fortasse sacrum , non furta uocabit ,</l>
            <l n="5.241">Reginamque thori sociam uenerabitur olim</l>
            <l n="5.242">Mitior ille ducum . " Simul hec effatus , amicos</l>
            <l n="5.243">Conuocat atque animos aperit . Iubet omnia raptim</l>
            <l n="5.244">Expediant . Modico conuiuia culta paratu .</l>
            <l n="5.245">Atria non reboant , non Tuscus ad ethera clangor ,</l>
            <l n="5.246">Non comitum fremitus , non arcta palatia turmis ,</l>
            <l n="5.247">Non crebre micuere faces ; fax ussit amantes</l>
            <l n="5.248">Una duos , lacrimis mox extinguenda duorum .</l>
            <l n="5.249">Pulcer Athlanteo properans sub gurgite mergi</l>
            <l n="5.250">Hesperus optatam noctem referebat , iniquos</l>
            <l n="5.251">Assuetus preferre dies et amantibus hostis ,</l>
            <l n="5.252">Inuida luciferi dum nomina suscipit astri .</l>
            <l n="5.253">Mentibus heu quantum nostris caligine ceca</l>
            <l n="5.254">Illudit uentura dies ! Fortasse , beatus</l>
            <l n="5.255">Coniugio , sobolemque sibi turbamque nepotum</l>
            <l n="5.256">Rex animo complexus erat , genialia letus</l>
            <l n="5.257">Tempora noctis agens . Illi non blanda mariti</l>
            <l n="5.258">Oscula mille noui , non regni iura uetusti</l>
            <l n="5.259">Per cunctos promissa deos , de corde pauorem</l>
            <l n="5.260">Funditus expulerant : semper tremefacta sepulcrum</l>
            <l n="5.261">Ante oculos mortemque tulit . Nec somnia letum</l>
            <l n="5.262">Portendere aliquid . uisa est sibi nempe , secundo</l>
            <l n="5.263">Rapta uiro , sentire minas et iurgia primi ,</l>
            <l n="5.264">Et tremuit , sopita licet . Tum uertice montis</l>
            <l n="5.265">Aerii traducta sedens , subiecta uidebat</l>
            <l n="5.266">Regna sibi populosque uagos ; monstrumque repente</l>
            <l n="5.267">Concurrisse alium maiori corpore montem ;</l>
            <l n="5.268">Tum uero tremuisse iugum , cui nixa sedebat ;</l>
            <l n="5.269">Impulsuque graui gelidos de uertice fontes</l>
            <l n="5.270">Descendisse duos ; montemque abiisse minorem</l>
            <l n="5.271">Inde retro ; est illam rapido per inania lapsu</l>
            <l n="5.272">Tartara nigra quidem et Stigiam tetigisse paludem .</l>
            <l n="5.273">Publica finitimas subito perlabitur urbes</l>
            <l n="5.274">Fama gradu , uicte uictorem sponte secutum</l>
            <l n="5.275">Coniugia , et bello indomitum seruire puelle .</l>
            <l n="5.276">uulgus adulterii signabat nomine factum ,</l>
            <l n="5.277">Quod neque legitimis arsissent ignibus inter</l>
            <l n="5.278">Armorum strepitus , alioque superstite rege</l>
            <l n="5.279">Coniuge ; captiue uictori forma quod uno</l>
            <l n="5.280">uisa die et dilecta prius , subitoque recepta</l>
            <l n="5.281">Federe , non inter patrios ex more penates ,</l>
            <l n="5.282">Iudicio ne quid , sed cuncta libidine sanas</l>
            <l n="5.283">Precipitante moras fierent . Sic omnia uulgus</l>
            <l n="5.284">In peius torquere loquax . Iam crebrior aures</l>
            <l n="5.285">Fama ducis uario feruens pulsauerat estu .</l>
            <l n="5.286">Indoluit , cari facinus miseratus amici</l>
            <l n="5.287">Dux pius est , rerumque modum secum ipse reuoluens ,</l>
            <l n="5.288">Intempestiuos est detestatus amores ,</l>
            <l n="5.289">Multaque in absentem tacitus conuicia finxit .</l>
            <l n="5.290">Sic pater offensus longinquo uerbera nato</l>
            <l n="5.291">Instruit et calamis irarum fulmina fundit ,</l>
            <l n="5.292">Mox uultu placido et dulci sermone mouendus .</l>
            <l n="5.293">Altera post primam sequitur populosque secundo</l>
            <l n="5.294">Fama leues rumore replet , succedere castris</l>
            <l n="5.295">Siphacem uinctumque trahi . Ruit obuius omnis</l>
            <l n="5.296">uisendique auidus positis exercitus armis ;</l>
            <l n="5.297">Illum admirari , atque illum celebrare frequentes ,</l>
            <l n="5.298">Hunc illum bello ingentem regnisque superbum ,</l>
            <l n="5.299">Romanum Penumque ducem qui uiderit uno</l>
            <l n="5.300">Tempore sub laribus pacem ueniamque precantes ,</l>
            <l n="5.301">Cuique duos mundi dominos non multa puderet</l>
            <l n="5.302">Blandiri ; cui certatim solemnia tamquam</l>
            <l n="5.303">uota deo fierent ; cui regum maximus olim</l>
            <l n="5.304">Massinissa metu toto concesserit Orbe ;</l>
            <l n="5.305">Quem facie turbata noua Fortuna rotasset</l>
            <l n="5.306">Ad terram impulsu subito . uix credula tante</l>
            <l n="5.307">Corda rei , ingentis lapsu stupefacta ruine .</l>
            <l n="5.308">Si quis Athon uideat , uerso seu uertice Olimpum</l>
            <l n="5.309">Egeis cecidisse uadis , Ericisque tuumque ,</l>
            <l n="5.310">Appennine , caput Tirrena sub equora mersum ,</l>
            <l n="5.311">Non credat satis ipse sibi , sed somnia uanis</l>
            <l n="5.312">Plena putet monstris . Rex inter talia magno</l>
            <l n="5.313">Concursu inuehitur ducis ad tentoria nostri .</l>
            <l n="5.314">Heu quantis , Fortuna , dolis mortalia pessum</l>
            <l n="5.315">Omnia das ! Quantum sublimibus inuida regnis !</l>
            <l n="5.316">Hec magnis promissa lues , hec meta bonorum ,</l>
            <l n="5.317">Stare parum et ruere . Hic regum rex ille supremus</l>
            <l n="5.318">Mancipium uenale iacet , trahiturque cathenis</l>
            <l n="5.319">Obrutus et multo circumuallatus ab hoste .</l>
            <l n="5.320">Contigit Hesperii mentem ducis illa uetusti</l>
            <l n="5.321">Hospitii neglecta fides , blandusque serene</l>
            <l n="5.322">uultus amicitie conspectus , iunctaque dextre</l>
            <l n="5.323">Dextera , consessusque thori , ac presentibus illa</l>
            <l n="5.324">Maiestas collata malis ; tandemque profatur :</l>
            <l n="5.325">" Quid tibi , uane Siphax , uoluisti ? Unde ista furenti</l>
            <l n="5.326">Mens adeo transuersa tibi ? pactine repulsa</l>
            <l n="5.327">Auxilii contentus eras , nisi bella moueres ? "</l>
            <l n="5.328">Dixerat : ille animo uultuque immotus eodem</l>
            <l n="5.329">Perstitit , ac sero uix maesta silentia fregit :</l>
            <l n="5.330">" Nil mihi , magnanime et nostri dux maxime secli ,</l>
            <l n="5.331">Nil grauius Fortuna tulit , quam frigida campis</l>
            <l n="5.332">Linquere quod mediis moriens hec membra nequiui</l>
            <l n="5.333">Armorumque inter stragem cumulosque uirorum .</l>
            <l n="5.334">Penarum mihi summa quidem , quod uiuere bello</l>
            <l n="5.335">Contigit exhausto : nec enim nunc ora uiderem</l>
            <l n="5.336">Hec mihi perfidie meritam renouantia litem .</l>
            <l n="5.337">Ast ego , si miseris liceat credenda profari</l>
            <l n="5.338">Et queat in grauibus uero locus esse cathenis ,</l>
            <l n="5.339">uera loquar , primumque omnes meruisse fatebor</l>
            <l n="5.340">Sponte cruces , qui sacra uolens , qui iura fidemque</l>
            <l n="5.341">Fasque piumque simul conuentaque federa tanti</l>
            <l n="5.342">Hospitis , exigua turpique libidine uictus ,</l>
            <l n="5.343">Calcaui testesque deos memoresque malorum .</l>
            <l n="5.344">Sed que causa grauis , que tristis origo ruine ,</l>
            <l n="5.345">Forsitan ignoras : ego nunc uerissima paucis</l>
            <l n="5.346">Expediam , non illa meum releuantia crimen ,</l>
            <l n="5.347">Quin potius iusti stimulos auctura pudoris .</l>
            <l n="5.348">Femina cum primum laribus fuit aduena nostris ,</l>
            <l n="5.349">Auspiciis inuecta malis atque alite torua ,</l>
            <l n="5.350">Tunc perii , periitque fides , et gloria nobis</l>
            <l n="5.351">Excidit ac sceptrum manibus diademaque fronti ;</l>
            <l n="5.352">Prodita tunc tacitis arsit mea regia flammis .</l>
            <l n="5.353">Funereas tulit illa faces , potuitque dolosis</l>
            <l n="5.354">Flectere blanditiis animum , lacrimisque malignis</l>
            <l n="5.355">Hospitis illa sacri , fame , superumque deorum</l>
            <l n="5.356">Reddidit immemoremque mei . Quid te moror ? Illa ,</l>
            <l n="5.357">Illa suis manibus misero tulit arma marito ,</l>
            <l n="5.358">Induit illa latus , capiti tum cassida caro ,</l>
            <l n="5.359">Tum gladium dextre , clipeum dedit illa sinistre ,</l>
            <l n="5.360">Increpuitque tubam , trepidumque atque arma pauentem</l>
            <l n="5.361">Impulit ambiguum in Martem , tecumque coegit</l>
            <l n="5.362">Aduersis certare deis . Quando agmina campis</l>
            <l n="5.363">Contulimus stetimusque acie , fuit exitus ille</l>
            <l n="5.364">Erroris , mihi crede , mei : placuisse prophanos</l>
            <l n="5.365">Amplexus fuerant huius primordia casus</l>
            <l n="5.366">Coniugioque hesisse fero . Proh ! regia , uere</l>
            <l n="5.367">Regia et innumeris nuptura sine ordine coniunx</l>
            <l n="5.368">Regibus ! Hostiles utinam translata penates</l>
            <l n="5.369">Igne cremes simili ! Nisi me presagia fallunt ,</l>
            <l n="5.370">Et facies : mecum hoc ueniet solamen ad umbras . "</l>
            <l n="5.371">Dixit , et obticuit grauiter turbatus et imo</l>
            <l n="5.372">Lumina maesta solo referens . Iam senserat iras</l>
            <l n="5.373">Scipio , namque oculos et stigmata clara , loquentis</l>
            <l n="5.374">In uultu , nimium offensi spectarat amoris .</l>
            <l n="5.375">Hinc magis atque magis cari scelus horret amici :</l>
            <l n="5.376">Iustus amor regi ; quoniam si digna querele ,</l>
            <l n="5.377">Massinissa , tibi fuerat , non iusta rapine</l>
            <l n="5.378">Causa : furor stimulisque repens impulsa libido</l>
            <l n="5.379">Turpibus . Hec inter , regem sub claustra recondunt .</l>
            <l n="5.380">Fama recens Latiis sensim crebescere castris</l>
            <l n="5.381">Cepit , adesse duces uictriciaque agmina regis</l>
            <l n="5.382">Ac Lelii . Placido uenientes suscipit ore</l>
            <l n="5.383">Scipio ; laudatos populo spectante decorat</l>
            <l n="5.384">Muneribus largis ; abstractum deinde seorsum</l>
            <l n="5.385">Sede locat regem iuxta , procul atque remotis</l>
            <l n="5.386">Testibus alloquitur : " Nisi me tua maxime longe ,</l>
            <l n="5.387">Massinissa , diu uirtus sperata fefellit ,</l>
            <l n="5.388">Non tibi causa tuum fuerat , nisi magna , uidendi</l>
            <l n="5.389">Scipiadam , fideique mee tua credere fata</l>
            <l n="5.390">Ut malles , ueteres sic aspernatus amicos .</l>
            <l n="5.391">Africa nam uastis Latio disiungitur undis ,</l>
            <l n="5.392">Nec minus alternis distamus moribus ; ergo</l>
            <l n="5.393">Grande aliquid tibi causa uie fuit equore tanto ,</l>
            <l n="5.394">Tot bellorum inter fremitum mundique tumultus .</l>
            <l n="5.395">Certe ego , si proprio mihi non sordescit in ore</l>
            <l n="5.396">Gloria , non alia tantum uirtute superbum</l>
            <l n="5.397">Me fateor , quam quod blande mihi firma tenere</l>
            <l n="5.398">Frena uoluptatis uideor . Non hostis in armis</l>
            <l n="5.399">Obuius , aut flammis resonans undantibus Ethna ,</l>
            <l n="5.400">Euboice non sic fundo grauis estus ab imo</l>
            <l n="5.401">In cumulos surgentis aque metuendus , ut ista est</l>
            <l n="5.402">Turba uoluptatum que circumfusa tenet nos :</l>
            <l n="5.403">Precipue tamen hec nitide suspecta iuuente</l>
            <l n="5.404">Pestis , et etati pretendit retia nostre .</l>
            <l n="5.405">Equor enim silet interdum , grauis Ethna quiescit ;</l>
            <l n="5.406">Hostis ad incursum ualidis seu moenibus uti ,</l>
            <l n="5.407">Seu uallo fossaque licet ; damnosa uoluptas</l>
            <l n="5.408">Nocte dieque furit ; nunquam tu moenibus illam</l>
            <l n="5.409">Arcebis : mediis ueniet penetralibus inter</l>
            <l n="5.410">Excubias uigilesque canes , ferrata potentum</l>
            <l n="5.411">Limina transiliet . Quod si te sola mouere</l>
            <l n="5.412">Hec potuit tantum uirtus , ut linquere uelles</l>
            <l n="5.413">Templa , larem , regnum , nobisque ut sponte subesse</l>
            <l n="5.414">Nomine deposito domini patereris , et illam</l>
            <l n="5.415">Per maria et terras in me sequerere latentem ;</l>
            <l n="5.416">Tu mihi uir quantus digito monstrabere , si te</l>
            <l n="5.417">Inter tam multas hec exornauerit una !</l>
            <l n="5.418">Gloria magna quidem magnum uicisse Siphacem ;</l>
            <l n="5.419">Sed maior , mihi crede , graues domuisse tumultus</l>
            <l n="5.420">Pectoris atque animo frenum posuisse frementi .</l>
            <l n="5.421">Preconem me uirtutum memoremque tuarum</l>
            <l n="5.422">Semper habes ; tua facta libens et dicta renarro .</l>
            <l n="5.423">Cetera tu tacito tecum sub pectore uolue ;</l>
            <l n="5.424">Nec tibi uerba prius , quam mens sibi nota ruborem</l>
            <l n="5.425">Excitet . Egregia hoc bello tua sensimus arma :</l>
            <l n="5.426">Attamen auspiciis nostris - ignosce - patenti</l>
            <l n="5.427">Concursum est acie ; nostro quoque nomine parta est</l>
            <l n="5.428">Romano hec presens copulo uictoria ; nec te</l>
            <l n="5.429">Preterit et regem et regnum suaque omnia nobis</l>
            <l n="5.430">Deberi . Romam patere hic inimicaque coniunx</l>
            <l n="5.431">Regis eat , precibus que bellum pauit , et hostis</l>
            <l n="5.432">Filia tam magni est et pars non parua triumphi .</l>
            <l n="5.433">uince animum teque ipse doma , nec multa decora</l>
            <l n="5.434">Commaculare uelis unius crimine facti .</l>
            <l n="5.435">Aspice quam fructus nihilo minor ira dolorque ,</l>
            <l n="5.436">Quantus ab obsceno tibi sit metuendus amore ;</l>
            <l n="5.437">Quid deceat regem , quam per se foede libido . "</l>
            <l n="5.438">Dixerat : ast illi iamdudum ex ore ruebant</l>
            <l n="5.439">Certatim lacrime , ueluti cum candida tectis</l>
            <l n="5.440">Nix hesit , ueniat tepidis si flatibus Auster ,</l>
            <l n="5.441">Liquitur , et grandes subito per inania gutte</l>
            <l n="5.442">Precipitant . Tum pauca refert : " mihi maxime cura est</l>
            <l n="5.443">Imperio parere tuo : fortuna salusque</l>
            <l n="5.444">In manibus tibi nostra sedet . Tu pectoris estus</l>
            <l n="5.445">uincis , et affectus miseri moderaris amantis .</l>
            <l n="5.446">Nil frustra iussisse queas . Sed prospice fame ;</l>
            <l n="5.447">Deprecor hoc unum ; liceat mihi coniuge dulci</l>
            <l n="5.448">Seruata caruisse fide . " Singultibus istas</l>
            <l n="5.449">Liquit inexpletas rauco sub murmure uoces ,</l>
            <l n="5.450">Inque tabernaclum sese intulit , ora genasque</l>
            <l n="5.451">maestus , et infestis tundens sua pectora palmis .</l>
            <l n="5.452">Sic audita reum postquam sententia morti</l>
            <l n="5.453">Addixit , grauiterque tube uox nuntia fati</l>
            <l n="5.454">Intonuit , tremit ille pauens et buxeus ori</l>
            <l n="5.455">Pallor inest ; iam mors oculis manifesta uidetur ,</l>
            <l n="5.456">Et lictor prebere iubet iam colla securi ;</l>
            <l n="5.457">Ac uentura quidem ueluti presentia cernit ;</l>
            <l n="5.458">Iam iacet exanimis , iamque omnia tristia secum</l>
            <l n="5.459">uersat et auulsum trunca ceruice cadauer :</l>
            <l n="5.460">Haud aliter placita iuuenis cariturus amica</l>
            <l n="5.461">Iam caret ; ac tacitis postquam irritata querelis</l>
            <l n="5.462">Mens stimulos in uerba dedit , " Proh tristia " dixit</l>
            <l n="5.463">" uite fila mee tanto seruata dolori</l>
            <l n="5.464">Et Parcis huc tracta feris ! Moriamur honesti ;</l>
            <l n="5.465">Sic cogunt mandata ducis , nisi uiuere rapta</l>
            <l n="5.466">Posse anima nos ille putat . Si tristia duri</l>
            <l n="5.467">Corda geris silicis , pectusque adamante rigescit ,</l>
            <l n="5.468">Quid mihi Romana fore cum feritate putasti ,</l>
            <l n="5.469">Scipio ? Quid meritum melius sic perdis amicum ?</l>
            <l n="5.470">uita molesta tibi nostra est . Quot uulnera in isto</l>
            <l n="5.471">Pectore pertulimus , nunc ut moreremur amando ,</l>
            <l n="5.472">Spiritus in lacrimas atque in suspiria maestus</l>
            <l n="5.473">Difflueret ? Mors nulla uiro minus apta : sed ultra</l>
            <l n="5.474">Non datur . " Hec dixit frendensque ad sidera luctum</l>
            <l n="5.475">Sustulit horrendum , quem circumstantia longe</l>
            <l n="5.476">Agmina senserunt , moteque hesere cohortes .</l>
            <l n="5.477">Litus ad Hesperium properans urgebat anhelos</l>
            <l n="5.478">Phebus equos . Forte ille memor quibus alma decore</l>
            <l n="5.479">uirginis Hemonie flagrasset pectora flammis ;</l>
            <l n="5.480">Laureaque ante oculos stabat sua sacra , tremendo</l>
            <l n="5.481">Prodigio prerepta sibi , tum uita relicti</l>
            <l n="5.482">Dura nimis , luctusque grauis , simul oscura trunco</l>
            <l n="5.483">Fixa diu tenero uitaque abeunte tepenti ;</l>
            <l n="5.484">Atque ideo , similes regis miseratus amores ,</l>
            <l n="5.485">Intulit Occeano uultus lacrimosaque lauit</l>
            <l n="5.486">Ora cadens , Noctique suas permisit habenas .</l>
            <l n="5.487">Scipio - nulla etenim dederit Fortuna quietem ,</l>
            <l n="5.488">Ni mediocris eris ; nam tristior illa dolores ,</l>
            <l n="5.489">Leta uehit curas - per noctem singula secum</l>
            <l n="5.490">Ancipiti cum mente rotat : num territa pulset</l>
            <l n="5.491">moenia Penorum et turres Carthaginis , an se</l>
            <l n="5.492">Extremos fundat Libie uastator in agros ,</l>
            <l n="5.493">An requiem fessis paucorum forte dierum</l>
            <l n="5.494">Prebeat equitibus peditumque det otia turmis .</l>
            <l n="5.495">Illa recursabat potior sub pectore cauti</l>
            <l n="5.496">Cura ducis , quibus inde uiis captiua per altum</l>
            <l n="5.497">Agmina Penorum Latio transmittat ouanti .</l>
            <l n="5.498">Precipue in rege regisque in coniuge multum</l>
            <l n="5.499">Angitur , et quantis uelit hos custodibus ire ,</l>
            <l n="5.500">Cui tantum committat onus . Sic anxius heret</l>
            <l n="5.501">Mercator , cui uota uie cessere secunde</l>
            <l n="5.502">Et lucri Fortuna fuit ; nunc cogitat , aurum</l>
            <l n="5.503">Ac gemmas qua puppe uehat pretiosaque rerum ,</l>
            <l n="5.504">Quique ratis custos placeat . Non carior usquam</l>
            <l n="5.505">Ullus erat Lelio : nulli felicius altos</l>
            <l n="5.506">Credere consuetus lassata mente labores .</l>
            <l n="5.507">Hunc igitur noctis medio uocat , admonet arma</l>
            <l n="5.508">Nauibus imponat , lectoque ut remige cetum</l>
            <l n="5.509">Instruat , hac patrie petiturus litora classe .</l>
            <l n="5.510">At misero multum diuersa fluebat amanti</l>
            <l n="5.511">Nox ea cum lacrimis : quas sese uertat in artes ,</l>
            <l n="5.512">Quos uocet ille deos , precibus quibus atra relaxet</l>
            <l n="5.513">Stamina Parcarum et dilecte tempus amice .</l>
            <l n="5.514">Nunc uenit in mentem cara cum coniuge raptim</l>
            <l n="5.515">Herculeas subita linquentem classe Columnas</l>
            <l n="5.516">Fortunatorum famam tentare locorum ;</l>
            <l n="5.517">Nunc recta penetrare uia Carthaginis alte</l>
            <l n="5.518">moenia , et ad ueteres humilem ueniamque petentem</l>
            <l n="5.519">Pergere cum gemitu et dulci cum coniuge amicos ;</l>
            <l n="5.520">Nunc ferrum laqueosque sibi properataque mortis</l>
            <l n="5.521">Instrumenta manu tristesque intexere nodos ,</l>
            <l n="5.522">Auxilioque necis tantos finire dolores .</l>
            <l n="5.523">Sepe manus gladium tetigit : pudor obstitit unus ,</l>
            <l n="5.524">Non metus incepto , uidue non anxia uite</l>
            <l n="5.525">Dulcedo : ueritus famam maculare perenni</l>
            <l n="5.526">Crimine , continuit capulumque animumque remisit .</l>
            <l n="5.527">uoluitur inde thoro : quoniam sub pectore pernox</l>
            <l n="5.528">Seuit amor lacerantque truces precordia cure ,</l>
            <l n="5.529">Uritur ; inuigilant maeror , metus , ira furorque .</l>
            <l n="5.530">Sepe etiam absentem lacrimans dum stringit amicam</l>
            <l n="5.531">Sepe thoro dedit amplexus et dulcia uerba .</l>
            <l n="5.532">Postquam nulla ualent uiolento frena dolori ,</l>
            <l n="5.533">Incipit , et longis solatur damna querelis :</l>
            <l n="5.534">" Cara mihi nimium , uita mihi dulcior omni ,</l>
            <l n="5.535">Sophonisba , uale : non te , mea cura , uidebo</l>
            <l n="5.536">Leniter ethereos posthac componere uultus ,</l>
            <l n="5.537">Effusosque auro religantem ex more capillos ;</l>
            <l n="5.538">Dulcia non celum mulcentia uerba deosque</l>
            <l n="5.539">Oris odorati secretaque murmura carpam ;</l>
            <l n="5.540">Solus ero , gelidoque insternam membra cubili .</l>
            <l n="5.541">Atque utinam socio componar , amica , sepulcro ,</l>
            <l n="5.542">Et simul hic uetitos illic concorditer annos</l>
            <l n="5.543">Contingat duxisse mihi ! sors optima busti ,</l>
            <l n="5.544">Si cinis amborum commixtis morte medullis</l>
            <l n="5.545">Unus erit . Scipio nostros non scindet amores .</l>
            <l n="5.546">O utinam infernis etiam nunc una latebris</l>
            <l n="5.547">Umbra simus , liceat pariter per claustra uagari</l>
            <l n="5.548">Mirtea , nec nostros Scipio disiungat amores !</l>
            <l n="5.549">Ibimus una ambo flentes , et passibus iisdem</l>
            <l n="5.550">Ibimus , eterno connexi federe ; nec nos</l>
            <l n="5.551">Ferreus aut nostros Scipio interrumpet amores .</l>
            <l n="5.552">Inuidiosa deis Herebi populoque silentum</l>
            <l n="5.553">Ac Cereris genero , cunctisque beatior umbris</l>
            <l n="5.554">Umbra ferar : dulces nec Scipio franget amores .</l>
            <l n="5.555">Ille quidem astrigeros tractus celumque tenebit</l>
            <l n="5.556">Dux sacer , humanis in totum moribus impar ,</l>
            <l n="5.557">Nec uolet infernas sedes aut pallida Ditis</l>
            <l n="5.558">Regna sequi : haud cupidos iterum turbabit amantes .</l>
            <l n="5.559">O utinam Libicum nunquam transisset in orbem !</l>
            <l n="5.560">O utinam Latiis semper mansisset in oris !</l>
            <l n="5.561">Quid precor heu demens ? Si non uenisset , amice</l>
            <l n="5.562">Et decor et species faciesque simillima Soli ,</l>
            <l n="5.563">Non mihi nota fores ; sine qua nec uita fuisset</l>
            <l n="5.564">Grata quidem pariter . Quanta est discordia ! uitam</l>
            <l n="5.565">Abstulit ac tribuit . Scipio dulcissime , raptim</l>
            <l n="5.566">O utinam Romam uictricia signa tulisses</l>
            <l n="5.567">Captiuo cum rege prior , reginaque retro</l>
            <l n="5.568">Mansisset non uisa tibi ! Quid surda precamur</l>
            <l n="5.569">Numina ? Castrorum dominus uictorque superbus</l>
            <l n="5.570">Captiuam petit ecce suam . Dabimusne ? Sed urget :</l>
            <l n="5.571">Importuna precum species nocitura precari .</l>
            <l n="5.572">Sed rogat : at uultu tacito mihi multa minatur .</l>
            <l n="5.573">Sed rogat : at durum precibus latitare sub istis</l>
            <l n="5.574">Imperium agnosco . Parebimus ? At prius horrens</l>
            <l n="5.575">Iupiter admoueat capiti sua fulmina nostro ,</l>
            <l n="5.576">Hoc tellus uoret alta latus , pelagusque per amplum</l>
            <l n="5.577">Impia falsiloqui spargantur uiscera regis .</l>
            <l n="5.578">Ergo ego , Romano placitum quia , sancta reuellam</l>
            <l n="5.579">Federa coniugii ? Licuit sine coniuge regem</l>
            <l n="5.580">uiuere , et id satius fuerat , quia celibe uita</l>
            <l n="5.581">Scipio noster erat : sponse nunc pacta negare</l>
            <l n="5.582">Non licet . Ast ingens et inexorabile turbat</l>
            <l n="5.583">Imperium : quid agam ? Morieris , munere cari ,</l>
            <l n="5.584">Sophonisba , uiri morieris ; munera seuo</l>
            <l n="5.585">Hec placuere Ioui : sic nec captiua traheris</l>
            <l n="5.586">Litus ad Italie nuribus subiecta Latinis ,</l>
            <l n="5.587">Nec nostros illusa dolos sic posse uideris</l>
            <l n="5.588">Aut fractam culpare fidem . Moriere . Quis ergo</l>
            <l n="5.589">Finis amoris erit ? mors effera . Parcite cuncti ,</l>
            <l n="5.590">Celicole : calcanda fides . Fugiamus in Orbis</l>
            <l n="5.591">Ultima , et ignotas Libie penetremus harenas ,</l>
            <l n="5.592">Est ubi serpentum regio tutissima nobis ,</l>
            <l n="5.593">Tutior hac patria : nec enim uenturus ad illam</l>
            <l n="5.594">Est Scipio , nec pestiferi uis ulla ueneni</l>
            <l n="5.595">Tam pulchros lesura pedes . mihi forsitan ipsa</l>
            <l n="5.596">Ignoscent spectante fere . Dulcissima coniunx ,</l>
            <l n="5.597">Stat fugere et te impendenti subducere morti :</l>
            <l n="5.598">Pauperiem letus tecum exiliumque fugamque</l>
            <l n="5.599">maestaque cuncta feram . Sed nec sequerere uocantem ,</l>
            <l n="5.600">Femineos si noui animos , regina supremo</l>
            <l n="5.601">Sueta sedere loco : et quanquam sequerere , parati</l>
            <l n="5.602">Nil habeo , atque omnes Romana potentia passus</l>
            <l n="5.603">Claudit , et extremo Scipio notissimus orbi est .</l>
            <l n="5.604">Somnia nunc , tacite quondam mihi tempore noctis</l>
            <l n="5.605">uisa , recognosco turbate horrenda quietis</l>
            <l n="5.606">Non satis intellecta prius . Tune illa fuisti</l>
            <l n="5.607">Candida prostrato per uim subducta marito</l>
            <l n="5.608">Cerua , sed imperio tandem pastoris iniqui</l>
            <l n="5.609">Custodi prerepta nouo ? tunc nempe placebas ,</l>
            <l n="5.610">uel sic uisa , mihi . Sed quid coniuncta ferebat</l>
            <l n="5.611">Mors tua ? Dii , uisis omen remouete malignum .</l>
            <l n="5.612">Permetuo , nam cuncta sibi constantia certo</l>
            <l n="5.613">Ordine cernebam , nec me sopor ille fefellit .</l>
            <l n="5.614">Quid faciam ? Moriere igitur , moriere ; profecto</l>
            <l n="5.615">Nil aliud superest , coniunx miseranda , tibique</l>
            <l n="5.616">Auctor mortis ego . Sed que mihi uita futura est ?</l>
            <l n="5.617">Scis , uenus , et celo prospectans Iupiter alto</l>
            <l n="5.618">Mortales actus nostrosque hoc orbe labores .</l>
            <l n="5.619">Quis mihi uerba dabit placidas ducentia noctes ,</l>
            <l n="5.620">Aut grauis ingentes animi mulcentia curas ?</l>
            <l n="5.621">Quis dabit amplexus , quisue oscula dulcia iunget ?</l>
            <l n="5.622">Te sine dulce nihil . Quid prodest regia largo</l>
            <l n="5.623">Agmine seruorum , Tirio quid lectulus ostro</l>
            <l n="5.624">Comptus , et innumeris instrata palatia gemmis ?</l>
            <l n="5.625">Quid diadema iuuat ? lati quid gloria regni ?</l>
            <l n="5.626">Uror , et assiduis torquentur pectora flammis .</l>
            <l n="5.627">Heu mihi ! dulcis adhuc , dulcis post busta , sereni</l>
            <l n="5.628">Quo fugiunt uultus ? Hinc iam , te , cara , supremum</l>
            <l n="5.629">uiuentem deflere iuuat . Sophonisba , deorum</l>
            <l n="5.630">Atque hominum decus eximium , quam nostra tulerunt</l>
            <l n="5.631">Tempora siderei exemplum specimenque decoris ,</l>
            <l n="5.632">Que faceres conspecta fidem , super astra quis ipsis</l>
            <l n="5.633">Splendor inest superis , qualis quamque alma uenustat</l>
            <l n="5.634">Forma deas , aduerte pias his fletibus aures .</l>
            <l n="5.635">Hei - misero fuerit quoniam meminisse iocundum -</l>
            <l n="5.636">Lumina , sidereis mulcentibus ethra fauillis ,</l>
            <l n="5.637">Alma sub exiguo claudentur condita busto ;</l>
            <l n="5.638">Lumina magnorum mentes tactura deorum ,</l>
            <l n="5.639">Lumina durorum rabiem fractura uirorum ,</l>
            <l n="5.640">Lumina que mihi me abstulerant curasque minores !</l>
            <l n="5.641">Candida frons auro circumcrispante decora ,</l>
            <l n="5.642">Frontibus humanis augustior , abdita saxo</l>
            <l n="5.643">Stabit in angusto . Risus qui ferrea figit</l>
            <l n="5.644">Pectora , qui celum , qui circumfusa serenat</l>
            <l n="5.645">Nubila , Tartareum ruit irrediturus ad antrum .</l>
            <l n="5.646">Heu mihi ! Felices anime , quibus illa repente</l>
            <l n="5.647">Lux oriens ueteres ueniet purgare tenebras !</l>
            <l n="5.648">Heu bene progeniti , quibus illa uidere licebit ,</l>
            <l n="5.649">Que mihi mors inuisa rapit ! Pes lacteus atram ,</l>
            <l n="5.650">Diuino celerante gradu , conscendere cimbam</l>
            <l n="5.651">Iussus , transiliet Lethei gurgitis estum .</l>
            <l n="5.652">Fortunate Charon ! utinam mihi flectere clauum</l>
            <l n="5.653">Contingat , neutramque diu contingere ripam ;</l>
            <l n="5.654">Tuque mei interea serues moderamina regni !</l>
            <l n="5.655">Inuidiose senex , quando hec tibi monstra uidere</l>
            <l n="5.656">Contigit , aut ullo posthac continget in euo ?</l>
            <l n="5.657">uidisti Ethneo raptam sub uertice nigri</l>
            <l n="5.658">Uxorem transire thori , nec uultus Elisse</l>
            <l n="5.659">Te latuit nostre , facies nec Gorgonis horrens ,</l>
            <l n="5.660">Nec que fatiferum laqueo pendente secuta est</l>
            <l n="5.661">Laodomia uirum , nec te , pulcherrima Procris ,</l>
            <l n="5.662">Nec Teucrum pestis , Minoisque altera proles -</l>
            <l n="5.663">Altera nam celum tenuit stellante corona - .</l>
            <l n="5.664">Sed cui tantus honos , cui tante gloria forme ?</l>
            <l n="5.665">Crude senex , mihi crede , parem non ulla uidebunt</l>
            <l n="5.666">Secula , nec rerum laudatrix magna suarum</l>
            <l n="5.667">Etas prima tulit . uisa tangere iuuenta ;</l>
            <l n="5.668">Ardebis , mihi crede , senex ; me forsitan illac</l>
            <l n="5.669">Coniugis infauste uestigia cara sequentem</l>
            <l n="5.670">Tardius excipies . ueniam , nec tempore multo</l>
            <l n="5.671">Hic mihi carcer erit . Proh ! si prohibemur adire</l>
            <l n="5.672">Corporeosque iterum ius est remeare sub artus ,</l>
            <l n="5.673">Occidimus . Tu parce , senex , atque arbiter equus</l>
            <l n="5.674">Igne pari flagrans iuuenilibus annue flammis .</l>
            <l n="5.675">Cerbere , si potuit uates Rodopeius iram</l>
            <l n="5.676">Frangere uoce lire , facies nunc coniugis ista</l>
            <l n="5.677">Quid poterit conspecta tibi conspectaque regi</l>
            <l n="5.678">Tartareo ? uereor , ne nostros captus amores</l>
            <l n="5.679">Tentet , et annose redeas , Proserpina , matri .</l>
            <l n="5.680">Somnia sunt que fingis amans , et falleris amens .</l>
            <l n="5.681">Massinissa , diu felix , si rata fuissent</l>
            <l n="5.682">Munera Fortune modo ! sed , maestissime regum ,</l>
            <l n="5.683">Pone modum lacrimis metamque impone querelis .</l>
            <l n="5.684">Dulce meum decus , atque anime pars altera nostre ,</l>
            <l n="5.685">O breue solamen , longus dolor , inclita coniunx ,</l>
            <l n="5.686">Ibis ad Elisias directo tramite ualles ,</l>
            <l n="5.687">Et mihi morte tua gemitum lacrimasque relinques .</l>
            <l n="5.688">Sed sequar ; hec miseri superant solatia morbi . "</l>
            <l n="5.689">Obticuit , subiitque sopor ; tum fessa parumper</l>
            <l n="5.690">Membra quies sensim subrepens tarda fefellit :</l>
            <l n="5.691">Multa sed in somnis questus , celumque Chaosque</l>
            <l n="5.692">Fortunamque feram incusans hominesque deosque .</l>
            <l n="5.693">Ecce parum fausto finem positurus amori</l>
            <l n="5.694">Phebus ab Occeano radians surgebat Eoo .</l>
            <l n="5.695">Concrepuere tube ; surgit tremefactus , et iras</l>
            <l n="5.696">Suscitat , ac questu se sepe reuoluit eodem .</l>
            <l n="5.697">Postquam castra uidet fremitu testantia motum ,</l>
            <l n="5.698">Et metuit mandata ducis , uimque affore credit ,</l>
            <l n="5.699">Si neget , horrendum dictu et miserabile sumit</l>
            <l n="5.700">Consilium , quod tristis Amor dabat : aurea fido</l>
            <l n="5.701">Pocula dat seruo , custodia dira ueneni</l>
            <l n="5.702">Credita cui fuerat . Rex hec undantia summo</l>
            <l n="5.703">Ac superinfusa cernens spumantia morte :</l>
            <l n="5.704">" uade " ait " et misere mea tristia munera perfer</l>
            <l n="5.705">Regine , strictosque deos absolue fidemque .</l>
            <l n="5.706">Me promissorum memorem sciat illa : secundum</l>
            <l n="5.707">Impleo . Sunt superi testes , erat altera longe</l>
            <l n="5.708">Conditio mihi grata magis , tentataque frustra</l>
            <l n="5.709">Est uia , si qua foret , per quam regina maneret</l>
            <l n="5.710">Coniugio contenta meo . Romanus ab alto</l>
            <l n="5.711">Dux uetat : huic nostri , sic dii statuere , potestas</l>
            <l n="5.712">Fortunaque iubente data est . Sibi consulat ergo</l>
            <l n="5.713">Cogitet unde ruens quo sit prostrata ; quis illam</l>
            <l n="5.714">Exitus excipiat uiduatam nomine nostri ;</l>
            <l n="5.715">Insuper et primi reuerentia quanta mariti ,</l>
            <l n="5.716">Quanta patris uirtus : titulisque et sanguine dignum</l>
            <l n="5.717">Consilium paret ipsa sibi . Quod possumus unum ,</l>
            <l n="5.718">Instrumenta fuge libertatisque paramus . "</l>
            <l n="5.719">Hec ait , atque oculos lacrimis auertit onustos .</l>
            <l n="5.720">nuntius accelerans regine ad limine pulsat</l>
            <l n="5.721">Munera dira ferens . Pannis anus obsita et annis</l>
            <l n="5.722">Prosilit , atque habitum conspectaque pocula narrat .</l>
            <l n="5.723">Substitit attonite similis similisque pauenti ;</l>
            <l n="5.724">Nec remorata diu , positoque instincta pauore :</l>
            <l n="5.725">" Ingrediatur " ait . Stat terre lumina fixus</l>
            <l n="5.726">Et peragit commissa tremens ; intercipit illa :</l>
            <l n="5.727">" Suscipio mandata libens , nec dona recuso</l>
            <l n="5.728">Regia , si maius nihil est , quod mittere dulcis</l>
            <l n="5.729">Posset amans : certe melius moriebar , in ipso</l>
            <l n="5.730">Funere ni demens nupsissem - numina testor</l>
            <l n="5.731">Conscia - , non aliquid quoniam de coniuge caro</l>
            <l n="5.732">Sit nisi dulce mihi ; sed sidera promptius alta ,</l>
            <l n="5.733">Terrenis ut eram uinclis exuta , petebam .</l>
            <l n="5.734">Hoc refer extremum , et mortis mihi testis adesto .</l>
            <l n="5.735">At uos , Celicole et qui maria ampla tenetis ,</l>
            <l n="5.736">Quique locum mundi medium Stigiasque tenebras ,</l>
            <l n="5.737">Quas adeo , licet ante diem , si iusta precandi</l>
            <l n="5.738">Materia est , prestate pias his questibus aures ;</l>
            <l n="5.739">Audiat et celum et pelagus tellusque profunda .</l>
            <l n="5.740">En morior ; mortisque magis me causa dolere ,</l>
            <l n="5.741">Quam mors ipsa facit . Quid enim commercia tangunt</l>
            <l n="5.742">Nostra duces Latios ? En quanta superbia genti !</l>
            <l n="5.743">Non satis est hostem regnis spoliasse paternis :</l>
            <l n="5.744">Libertate animos spoliant , et rite coactis</l>
            <l n="5.745">Coniugiis sanctoque audent irrumpere amori</l>
            <l n="5.746">Ac pactos laniare thoros , uictoria postquam</l>
            <l n="5.747">Romano stat certa duci , nec flectere quisquam</l>
            <l n="5.748">Fata potest eterna Iouis : sint ultima uite</l>
            <l n="5.749">Tristia , et eximiis sua Roma ingrata tropheis ,</l>
            <l n="5.750">Exul ut a patria deserto in rure senescat</l>
            <l n="5.751">Solus et a fidis longe semotus amicis ;</l>
            <l n="5.752">Nec uideat sibi dulce aliquid , qui dulcia nobis</l>
            <l n="5.753">Omnia preripuit ; tum cari iniuria fratris</l>
            <l n="5.754">Exagitet , doleatque suos non equa ferentes ;</l>
            <l n="5.755">Filius extremos inglorius aggrauet annos .</l>
            <l n="5.756">Indigno tandem atque inopi claudare sepulcro ,</l>
            <l n="5.757">Iratusque tibi et patrie moriare relicte ,</l>
            <l n="5.758">Scipio , et infames saxis inscribe querelas .</l>
            <l n="5.759">Tu quoque finitimo semper quatiare tumultu ,</l>
            <l n="5.760">Si secum posthac , coniunx carissime , firmum</l>
            <l n="5.761">Fedus habes : uideas abeuntes funere natos</l>
            <l n="5.762">Intempestiuo , et foedatos cede nepotes</l>
            <l n="5.763">Alterna . ueniens illa de gente cruentus</l>
            <l n="5.764">Rusticus insultet generi per uulnera uestro ,</l>
            <l n="5.765">Et trahat ante rudem uinctos per moenia currum ,</l>
            <l n="5.766">Ornet et ex uobis proprios tua Roma triumphos ! "</l>
            <l n="5.767">Dixerat : ac circum gemitum lacrimasque uideres</l>
            <l n="5.768">Astantesque fero attonitos intendere fini .</l>
            <l n="5.769">Illa manu pateramque tenens et lumina celo</l>
            <l n="5.770">Attollens : " Sol alme " inquit " superique , ualete ;</l>
            <l n="5.771">Massinissa , uale , nostri memor . " Inde malignum</l>
            <l n="5.772">Ceu sitiens haurit non mota fronte uenenum ,</l>
            <l n="5.773">Tartareasque petit uiolentus spiritus umbras .</l>
         </div>
         <div n="6">
            <head>
               <num>VI</num>
            </head>
            <l n="6.1">Nulla magis Stigios mirantum obsessa corona</l>
            <l n="6.2">Umbra lacus subiit , postquam diuisa triformis</l>
            <l n="6.3">Partibus haud equis stetit ingens machina mundi .</l>
            <l n="6.4">Obtuitu attonito stabant horrentia circum</l>
            <l n="6.5">Agmina Penarum sparsoque rigentia uillo</l>
            <l n="6.6">Eumenidum tacitis inhiabant rictibus ora .</l>
            <l n="6.7">Regia uis oculis inerat , pallorque uerendus</l>
            <l n="6.8">Et uetus egregia maiestas fronte manebat .</l>
            <l n="6.9">Indignata tamen superis irataque Morti</l>
            <l n="6.10">Ibat et exiguo defigens lumina flexu .</l>
            <l n="6.11">Iudicis inferni postquam ad pretoria uentum est ,</l>
            <l n="6.12">" Iniecit sibi seua manum " canentia Minos</l>
            <l n="6.13">Ora mouens dixit ; " sit carcere clausa secundo ,</l>
            <l n="6.14">Quem sontes habitant anime , quibus ultima uite</l>
            <l n="6.15">Cura fuit neglecta sue . " Rodomantus acerbo</l>
            <l n="6.16">Iudicio firmabat idem . Iam prendere maestam</l>
            <l n="6.17">Ceperat immanis lictor . Tunc maximus alte</l>
            <l n="6.18">Eacus exclamat - siluerunt turbida late</l>
            <l n="6.19">Tartara ; trans Stigiam uox est audita paludem - :</l>
            <l n="6.20">Mortis amor causa est , lucemque coacta reliquit .</l>
            <l n="6.21">Tertia claustra sibi sunt , legibus abdita nostris :</l>
            <l n="6.22">Huc eat , immerite neque hec iniuria nostra</l>
            <l n="6.23">Accedat nunc uoce recens : satis aspera uite</l>
            <l n="6.24">Mansit apud superos fortuna et mortis acerbe . "</l>
            <l n="6.25">Assensere pari circum clamore fauentes</l>
            <l n="6.26">Umbrarum populi et nigri liuentia regni</l>
            <l n="6.27">Concilia . Haud aliter quam cum sententia captum</l>
            <l n="6.28">Turpibus addixit laqueis crucibusque uel igni ,</l>
            <l n="6.29">Mens bona , que non supplicio , sed sorte mouetur</l>
            <l n="6.30">Infami , trepidat ; tum , si generosior illi</l>
            <l n="6.31">Conditio mortis subito detur , altera frontis</l>
            <l n="6.32">Effigies uultusque alius formatur et extra</l>
            <l n="6.33">Pectoris apparent lacrimis noua gaudia fusis ;</l>
            <l n="6.34">Letior ipsa quidem positaque decentior ira</l>
            <l n="6.35">Optatos uisura locos regina modestis</l>
            <l n="6.36">Passibus ingreditur , inuenum cui cingit utrumque</l>
            <l n="6.37">Turba latus , ueteris repetens quasi somnia uite .</l>
            <l n="6.38">Haud procul a ripa Lethei fluminis illa ,</l>
            <l n="6.39">Que capit expositos inamenaque mittit in antra ,</l>
            <l n="6.40">Planities obscura iacet , que collibus atris</l>
            <l n="6.41">Cingitur . Hic latis eterna silentia campis</l>
            <l n="6.42">Mirteaque umbriferos uetus ambit silua recessus .</l>
            <l n="6.43">Non hic armorum strepitus studiumue frementum</l>
            <l n="6.44">Cornipedum , non cura canum pecudumque boumque ,</l>
            <l n="6.45">Sed labor et lacrime et longo suspiria tractu ,</l>
            <l n="6.46">Et macies odiumque sui , pallorque ruborque</l>
            <l n="6.47">Et malesuadus amor , scelus , ira , fidesque dolique ,</l>
            <l n="6.48">Furtaque blanditiis immixta , iocusque dolorque ,</l>
            <l n="6.49">Et risus breuis et ficto periuria uultu</l>
            <l n="6.50">Crebraque sub raris habitant mendacia ueris .</l>
            <l n="6.51">Illa per angustas fauces ingressa , sub ipso</l>
            <l n="6.52">Limine claustrorum laqueo sua colla prementem</l>
            <l n="6.53">Cernit iphim et nimio consumptam Biblida luctu .</l>
            <l n="6.54">At procul ingenti latitabat Mirra pudore</l>
            <l n="6.55">Frondibus ora tegens . Iterum spoliator Auerni</l>
            <l n="6.56">Orpheus Euridicen . frustra reuocare parabat .</l>
            <l n="6.57">Maximus extremo nemorum uagus ibat Achilles</l>
            <l n="6.58">Pallidaque immiti signabat gramina passu .</l>
            <l n="6.59">Aduersa regione Paris ceu nota timeret</l>
            <l n="6.60">Arma hostis gressu tacito properabat . At illum</l>
            <l n="6.61">Tristior Oenone a tergo et lacrimosa uocabat ;</l>
            <l n="6.62">Ipse alio tendebat iter . Tum regia uirgo</l>
            <l n="6.63">Et mundo matrona nocens , tot causa dolorum ,</l>
            <l n="6.64">Turnus et ipse dolens rapta de coniuge campis</l>
            <l n="6.65">Errabant ; mediaque duos in ualle uideres</l>
            <l n="6.66">Soliuagos lateri herentes alternaque collo</l>
            <l n="6.67">Brachia tendentes . " Heu felicissima Tisbe ! "</l>
            <l n="6.68">Suspirans inquit ; placuit seruatus Auerno</l>
            <l n="6.69">Dulcis amor : tantum nullis inuiderat umbris ;</l>
            <l n="6.70">Nusquam adeo cari meminit deserta mariti .</l>
            <l n="6.71">Nequicquam ; namque ille , senex moriturus et annis</l>
            <l n="6.72">Lassandus uite uenturus ad ultima , longe est ,</l>
            <l n="6.73">Heroumque greges diuersaque claustra tenebit .</l>
            <l n="6.74">Postquam Fama fere uolitans prenuntia mortis</l>
            <l n="6.75">In uulgus effusa ruit , tunc una per omnes</l>
            <l n="6.76">It pietas : tote lacrimis maduere cohortes .</l>
            <l n="6.77">Hunc sors regine , mouet hunc iniuria regis ,</l>
            <l n="6.78">Qui scelera accumulans maiori crimine crimen</l>
            <l n="6.79">Diluit ; hunc ingens duro constantia leto</l>
            <l n="6.80">Feminea et nulli non admiranda uirorum .</l>
            <l n="6.81">Scipio permetuens iuuenis ne forsitan ardens ,</l>
            <l n="6.82">Nunc etiam gemini sceleris sibi conscius , in se</l>
            <l n="6.83">Consulat asperius quicquam , pro tempore blandis</l>
            <l n="6.84">Mitigat alloquiis castigatumque modeste</l>
            <l n="6.85">Temperat et curis cupit exonerare malignis .</l>
            <l n="6.86">Proxima sic dubii medicus discrimina morbi</l>
            <l n="6.87">Agnoscens , egrum placido sermone moratur</l>
            <l n="6.88">Ac monet et proprii immemorem uelit esse pericli .</l>
            <l n="6.89">Altera nox fessum curis uigilemque sopore</l>
            <l n="6.90">Reddidit aurore . Iam Lucifer astra premebat ,</l>
            <l n="6.91">Candida iamque dies pelago ueniebat ab Indo ;</l>
            <l n="6.92">Iam uolucrum dulces ullo sine fine querele</l>
            <l n="6.93">Audiri et nocturna silentia rumpere Progne .</l>
            <l n="6.94">Surgit et effusas iusso precone cateruas</l>
            <l n="6.95">Congregat ac medio sublimis ab agmine fatur :</l>
            <l n="6.96">" Romani proceres felicia castra secuti ,</l>
            <l n="6.97">uictores , quos Hesperie tot pressa per annos</l>
            <l n="6.98">Terra tulit , quos innumeris nunc Africa sentit</l>
            <l n="6.99">Cladibus , extremis iam iam sensura ruinis ,</l>
            <l n="6.100">Intentas adhibete aures et corda precanti</l>
            <l n="6.101">Prona duci . Me uera quidem et comperta profari ,</l>
            <l n="6.102">Testis ab excelso prospectans Iupiter esto .</l>
            <l n="6.103">Gloria tam longi nunquam mihi uana laboris</l>
            <l n="6.104">Causa nec imperii fuerit damnosa libido ,</l>
            <l n="6.105">Sed patrie pregrandis amor , qui nostra uadosis</l>
            <l n="6.106">Sirtibus Occeanoque alternat castra frementi :</l>
            <l n="6.107">Hoc duce Ripheas nudus transire per Alpes</l>
            <l n="6.108">Non uerear , gelidum cum bruma reduxerit annum ,</l>
            <l n="6.109">Estiui medio armatus nec in ore Leonis</l>
            <l n="6.110">Ethiopum penetrare latus sitientiaque arua .</l>
            <l n="6.111">Nam mihi uel dubii certa est uictoria Martis ,</l>
            <l n="6.112">uel mors leta quidem ; patrie mea uita salusque ,</l>
            <l n="6.113">Non mihi debetur : pia debita perdere soluens</l>
            <l n="6.114">Nil uideor . Nunc ista tamen quo tendere pergant</l>
            <l n="6.115">Expediam breuibus . uos me per cuncta secuti</l>
            <l n="6.116">Aspera , supremo mentes aptate labori .</l>
            <l n="6.117">Finis adest summumque decus . mihi moenia circum</l>
            <l n="6.118">Cingere propositum et seue Carthaginis urbem .</l>
            <l n="6.119">Aut redit is cui cuncta uni sua uulnera seruat</l>
            <l n="6.120">Perfida gens nostre tantum aduersata saluti :</l>
            <l n="6.121">Tum Latio interrupta quies nobisque perennis</l>
            <l n="6.122">Fama uenit belli fato querenda supremi .</l>
            <l n="6.123">Aut manet et uictum cunctatio sola fatetur ,</l>
            <l n="6.124">Indefensa mihi , tellus , dabis impia dignum</l>
            <l n="6.125">Supplitium : cesos purgabis sanguine ciues .</l>
            <l n="6.126">Rurane barbaricis pedibus calcanda fuerunt</l>
            <l n="6.127">Italie : nobis animos tam iusta negabit</l>
            <l n="6.128">Ultio ? Quin etiam , quod uel meminisse molestum est ,</l>
            <l n="6.129">moenia nostre urbis Capitoliaque alta minaci</l>
            <l n="6.130">Cominus ille fremens uix lumine uiderit uno :</l>
            <l n="6.131">Nos muros spectare suos que causa uetabit ?</l>
            <l n="6.132">Non mihi si campis ueniat Mars ille secundus</l>
            <l n="6.133">Penorum armatus Stigiaque reuersus ab unda ,</l>
            <l n="6.134">Quatuor atque truces quos pauit in arma leones</l>
            <l n="6.135">Alterno cingant latus ordine , pectora contra</l>
            <l n="6.136">Ferre reformidem : sic me spectata , Quirites ,</l>
            <l n="6.137">uestra monet uirtus . At nunc pater inclitus umbris</l>
            <l n="6.138">Occubat infernis , natorumque omnis ad unum</l>
            <l n="6.139">Turba redit : Latius iugulos sic ensis in illos</l>
            <l n="6.140">Fulminat . Iste autem per secula cuncta superstes</l>
            <l n="6.141">Quid nisi serus honos et nostre gloria dextre est ?</l>
            <l n="6.142">Sit uixisse diu finis sibi fructus honesti !</l>
            <l n="6.143">Hac tandem feriere manu , licet aspera iactes</l>
            <l n="6.144">Prelia et aduersa Romanos cuspide fixos .</l>
            <l n="6.145">Gloria prima tamen mortis tibi cognitus auctor</l>
            <l n="6.146">Scipio , et in tumuli scribendum hoc marmore nomen .</l>
            <l n="6.147">Nunc agite , egregiis animos aptate triumphis ,</l>
            <l n="6.148">Ultores patrie . Tuque , o decor , inclite , regum ,</l>
            <l n="6.149">Massinissa , ingens , - quem nec turbata fatigent</l>
            <l n="6.150">Equora , nec toto descendens Iupiter igne ,</l>
            <l n="6.151">Non ferus infesto concurrens numine Mauors - ,</l>
            <l n="6.152">Accede et nostris animum sermonibus offer .</l>
            <l n="6.153">Magna tibi hoc bello uirtus , multusque deorum</l>
            <l n="6.154">Est fauor , agnosco : nunc urbis munera nostre ,</l>
            <l n="6.155">Munera pro meritis , fateor , tibi parua , sed arram</l>
            <l n="6.156">Maiorum , mihi crede , damus . uiden ecce frementem</l>
            <l n="6.157">Cornipedem letum phaleris auroque superbum ?</l>
            <l n="6.158">Nescit ut esse loco ! fulgentes respice currus .</l>
            <l n="6.159">Cetera quin etiam que circumferre triumphis</l>
            <l n="6.160">Romani statuere duces : ut iaspide crebra</l>
            <l n="6.161">Texta corona micat ! rutilo riget integer auro</l>
            <l n="6.162">En crather : quantoque manum grauis implicat orbe !</l>
            <l n="6.163">En habitus , sacra quo nil conspectius urbe</l>
            <l n="6.164">Noueris . Ipse animis pridem Romana quid esset</l>
            <l n="6.165">uirtus , mortales inter , te nosse fateris :</l>
            <l n="6.166">Quod nescire potes , nulli tam clara solemus</l>
            <l n="6.167">Externo prestare uiro ; tibi nostra sed uni</l>
            <l n="6.168">Arma habitum titulos nomenque decusque libenti</l>
            <l n="6.169">Mente damus , te participem sociumque licebit</l>
            <l n="6.170">Esse triumphorum , nobis quos nostra pararit</l>
            <l n="6.171">Fortuna . In medio sedes tibi certa Senatu</l>
            <l n="6.172">Semper erit nostro ; ciuis monimenta tenebis</l>
            <l n="6.173">Omnia Romulei ; stabilem sociumque et amicum</l>
            <l n="6.174">Teque salutamus regem . Tum tu , optime Leli ,</l>
            <l n="6.175">Hanc auro gemmisque grauem gestare coronam</l>
            <l n="6.176">Dignus habe , captosque trahens primumque Siphacem</l>
            <l n="6.177">Maturabis iter . Pelago stat classis aperto</l>
            <l n="6.178">Et placidum spirante fretum substernitur Austro .</l>
            <l n="6.179">At uos , o socii certaminis atque laborum ,</l>
            <l n="6.180">Emeritas laudes et premia digna feretis ,</l>
            <l n="6.181">Cum nos laurigero Capitolia celsa prementes</l>
            <l n="6.182">Leta uidens curru , cum circumfusa fauentum</l>
            <l n="6.183">Milia , uictorum plausum fremitumque iocosque</l>
            <l n="6.184">Maxima septeno spectabit uertice Roma .</l>
            <l n="6.185">Quem mihi fata diem nunquam mentita propinquum</l>
            <l n="6.186">Promittunt . " Sic fatus erat . Iamque undique magnus</l>
            <l n="6.187">Consurgens letusque fremor pulsabat Olimpum .</l>
            <l n="6.188">Ante omnes meritas grates expendere certant</l>
            <l n="6.189">Rex Leliusque duci . Spesque ingens addita regi</l>
            <l n="6.190">Abstulit antiquas aliamque in uiscera curam</l>
            <l n="6.191">Intulit , ut regni posset protendere fines</l>
            <l n="6.192">Pauperis , hostilesque suis adiungere terras ;</l>
            <l n="6.193">Quod sperare quidem sors illius atque potentis</l>
            <l n="6.194">Scipiade promissa dabant . Ceu retibus auceps</l>
            <l n="6.195">Aspiciens uolucrem subito discedere paruam</l>
            <l n="6.196">Conqueritur , mouet exigui spes perdita lucri ,</l>
            <l n="6.197">Maior inopina mox et generosior ales</l>
            <l n="6.198">Parte poli tensis si forsitan aduolet alis ,</l>
            <l n="6.199">Erigitur recipitque animos , spesque ampla futuri</l>
            <l n="6.200">Preteriti meminisse uetat ; sic prima secunde</l>
            <l n="6.201">Cura parum solido sub pectore cessit amantis .</l>
            <l n="6.202">uictor amoris amorque libidine uicta libido est .</l>
            <l n="6.203">Proxima nox alia transiuit imagine somni :</l>
            <l n="6.204">Non habitus , non incessus , non uultus amice</l>
            <l n="6.205">Ante oculos , non uox iterum exaudita gementis ;</l>
            <l n="6.206">At solium atque urbes , at fortibus oppida muris</l>
            <l n="6.207">Fluminaque et montes lati confinia regni .</l>
            <l n="6.208">Iam rubicunda uagos Eoo litore currus</l>
            <l n="6.209">Aptabat uentura dies , Auroraque noctis</l>
            <l n="6.210">Candida pellebat tenebras , cum buccina classem</l>
            <l n="6.211">Excitat et uento tenduntur uela secundo .</l>
            <l n="6.212">Litore iam toto stabat Romana iuuentus</l>
            <l n="6.213">Digressu uisura suos . Hic uerba parenti ,</l>
            <l n="6.214">Hic fratri perferre iubet , iubet ille sorori</l>
            <l n="6.215">Hic sociis , multumque rogat : confusus in altum</l>
            <l n="6.216">Clamor it et uarie resonant per inania uoces .</l>
            <l n="6.217">Lelius in medio conspectus amica salutat</l>
            <l n="6.218">Equora ; tum ducibus commendat carbasa uentis ,</l>
            <l n="6.219">Atque alacres leto respondent murmure naute .</l>
            <l n="6.220">At maestus mediaque Siphax de puppe reflectens</l>
            <l n="6.221">Lumina supremum patriam uisura locosque</l>
            <l n="6.222">In quibus altus erat , tacitus lacrimosa mouebat .</l>
            <l n="6.223">Postquam claustra dolor uocisque repagula feruens</l>
            <l n="6.224">Euicit , talem diffudit ad astra querelam :</l>
            <l n="6.225">" Heu tellus aduersa deis , heu sidere tristi</l>
            <l n="6.226">Pressa diu tellus ! quam nostris attulit aruis</l>
            <l n="6.227">Femina Sidonio fugiens a litore pestem !</l>
            <l n="6.228">Pectoribus nostris animos quos intulit illa</l>
            <l n="6.229">Exul inops mulier metuens atque icta recenti</l>
            <l n="6.230">uulnere ! nempe auidos bellorum et sanguinis atri .</l>
            <l n="6.231">Tutius ut fuerat regnum tenuisse uetustum</l>
            <l n="6.232">Et pacem seruasse suam ! lato equore gentes</l>
            <l n="6.233">Discreuit Natura duas aduersaque fixit</l>
            <l n="6.234">Litora ; nos mortem mediis quesiuimus undis .</l>
            <l n="6.235">Quid uisum est nostris elementa irrumpere damnis</l>
            <l n="6.236">Et uento pelagoque manus inferre tumenti ?</l>
            <l n="6.237">Sat nostro precisa nocens a corpore tellus</l>
            <l n="6.238">Hispana et calidis fumans Trinacria uenis ,</l>
            <l n="6.239">Quid mihi nunc uobisque fuit ? Sardinia flatu</l>
            <l n="6.240">Pessima pestifero melius latuisse marinis</l>
            <l n="6.241">Eternum potuisset aquis , quo signa furentes</l>
            <l n="6.242">Pertulimus . Puduit spatio requiescere tanto .</l>
            <l n="6.243">Hei mihi , non alias sic te , pulcherrima , cernam ,</l>
            <l n="6.244">Africa , nec patrii tangent hec lumina colles .</l>
            <l n="6.245">Litus ad inuisum ferimur . Locus ille sepulcri .</l>
            <l n="6.246">Quis putet ? extremis genitum sub finibus orbis</l>
            <l n="6.247">Itala terra teget . Mediis at uita procellis</l>
            <l n="6.248">Irrequieta fuit : sic tristes litia Parce</l>
            <l n="6.249">Distribuere mihi , sic dii statuere superni .</l>
            <l n="6.250">Hi tibi , qui uires animumque dedere superbum</l>
            <l n="6.251">Omnia miscentem , meritas dent soluere penas ,</l>
            <l n="6.252">Hanibal , ingentis quoniam mihi causa ruine es</l>
            <l n="6.253">Et patrie natus misere tu causa supremi</l>
            <l n="6.254">Prima mali . Patrias utinam iuratus ad aras</l>
            <l n="6.255">Fulmine flagrasses merito ! Proh Iupiter , ille</l>
            <l n="6.256">Ille tibi feriendus erat . Nam uindice flamma</l>
            <l n="6.257">Quid iuuat innocuas quercus et saxa ferire ?</l>
            <l n="6.258">Heu puer infelix patrie cunctisque tibique !</l>
            <l n="6.259">Tuque deis inuise parens , qui dira tulisti</l>
            <l n="6.260">Semina bellorum , natis caruisse nefandis</l>
            <l n="6.261">Quanto erat utilius ! genitor sed tristis ad umbras</l>
            <l n="6.262">Iuisti , tantos uetitus spectare furores .</l>
            <l n="6.263">Non licuit cupido mundi satiare cruore</l>
            <l n="6.264">Lumina , non gladios ; at post scelerata propago</l>
            <l n="6.265">Hunc fudit , seuo inferias missura parenti .</l>
            <l n="6.266">Tu certe iam digna luis . Sed , pessime rerum ,</l>
            <l n="6.267">Quas penas mihi , nate , dabis , qui stagna lacusque ,</l>
            <l n="6.268">Qui freta , qui fluuios , qui terras sanguine turpas !</l>
            <l n="6.269">Forte ego premoriar , tua nec sinar ultima presens</l>
            <l n="6.270">Cernere supplicia : at Manes penetrare uidebo</l>
            <l n="6.271">Agmine cesorum et Furiarum turbine septum .</l>
            <l n="6.272">At , coniunx infida , uirum que linquere frustra</l>
            <l n="6.273">Niteris et nostris insultas cladibus , imos</l>
            <l n="6.274">Ad Manes inuita preis , solamque uidere</l>
            <l n="6.275">Te potero et uultus iterum spectare pudendos .</l>
            <l n="6.276">Litore nam patrio , nisi me mea lumina fallunt ,</l>
            <l n="6.277">Immemor ille tui turpissimus errat adulter . "</l>
            <l n="6.278">Dixit et in gremium lacrimantia condidit ora .</l>
            <l n="6.279">Illum non scopuli , non horrifer Eurus ab antro</l>
            <l n="6.280">Terruit Eolio , non monstra uagantia ponto ,</l>
            <l n="6.281">Deuotum mortisque auidum , gelidumque cadauer</l>
            <l n="6.282">Litoribus Libicis transuerso turbine reddi</l>
            <l n="6.283">Optantem tacite , tempestatesque uocantem .</l>
            <l n="6.284">Inuidus haud aliter tenuis regnator agelli ,</l>
            <l n="6.285">Annua cui messis periit spes , optat iniquum</l>
            <l n="6.286">uer aliis imbresque feros et grandine mixtos</l>
            <l n="6.287">Arboribus frugibusque graues incumbere uentos .</l>
            <l n="6.288">Interea Scipio curarum parte leuatus</l>
            <l n="6.289">Carpit iter tumulumque habili munimine cingit ,</l>
            <l n="6.290">Quem Tuneta uocant , turresque ibi suggerit altas ,</l>
            <l n="6.291">moenia precipiti circumdans lignea uallo .</l>
            <l n="6.292">Iamque in conspectu Carthaginis ampla repente</l>
            <l n="6.293">Castra locat : late fugientibus arua colonis</l>
            <l n="6.294">uastantur ; trepidant subita formidine ciues</l>
            <l n="6.295">Obsessi : solamque uiam superesse salutis</l>
            <l n="6.296">Absentem reuocare ducem clamore fatentur .</l>
            <l n="6.297">Legatos igitur raptim , qui publica fando</l>
            <l n="6.298">Fata ferant , mittunt , reuocentque ad prelia tandem</l>
            <l n="6.299">Ultima et extremos patrie sub morte dolores ;</l>
            <l n="6.300">Ast alii in Ligurum uallem properante iubentur</l>
            <l n="6.301">Classe uehi atque illis Magonem auertere terris :</l>
            <l n="6.302">Ni redeant , patrie summas instare ruinas .</l>
            <l n="6.303">Ille quidem , quamuis animum grauis ira cruentum</l>
            <l n="6.304">Angeret , aduerso quoniam tamen aspera Marte</l>
            <l n="6.305">uulnera passus erat , metuens inimica supremis</l>
            <l n="6.306">Arma malis , statuit patrie parere uocanti .</l>
            <l n="6.307">Interea , blandis traherent qui tempora uerbis ,</l>
            <l n="6.308">Ter denos oratores in castra senatu</l>
            <l n="6.309">Penorum ex omni lectos ac ficta loquentes</l>
            <l n="6.310">Romano misere duci : quorum unus ab alto</l>
            <l n="6.311">Pectore suspirans , lacrimis sic incipit ortis :</l>
            <l n="6.312">" Summe ducum , cui cuncta parem per accula nullum</l>
            <l n="6.313">Mundus habet prima numerans ab origine retro ,</l>
            <l n="6.314">uisceribus patriis que publica uulnera seue</l>
            <l n="6.315">Paucorum fecere manus rabiesque nocentum ,</l>
            <l n="6.316">Aspice placatus tandem et miserere , precamur .</l>
            <l n="6.317">Afflictis liceat per te sperare salutem ,</l>
            <l n="6.318">Quam ciues rapuere feri . Si parcere pulchra est</l>
            <l n="6.319">Ultio , si imperium nobis auxisse receptis</l>
            <l n="6.320">Romanum , quam tantam urbem extinxisse repulsis</l>
            <l n="6.321">Utilius , si uictores meminisse uetuste</l>
            <l n="6.322">Prestat amicitie , quam uos presentia tantum</l>
            <l n="6.323">Atque iras pensare nouas , ignoscite uictis ,</l>
            <l n="6.324">Parcite supplicibus , rebus succurrite nostris .</l>
            <l n="6.325">Occidimus : prestate manus , hostemque iacentem</l>
            <l n="6.326">Erigite , et nostro sic insultate pudori :</l>
            <l n="6.327">Optima uincendi species , quando hostis amicus</l>
            <l n="6.328">Fit meritis . Sed pretereo speciosa profari ,</l>
            <l n="6.329">Nomen amicitie quoniam fortuna silere</l>
            <l n="6.330">Nostra iubet ; satis est miseros optasse salutem</l>
            <l n="6.331">Et ueniam petiisse reos . Per sacra Tonantis ,</l>
            <l n="6.332">Per uestros , Romane , deos , ignosce paratis</l>
            <l n="6.333">Supplicium penamque peti . Non nostra negarim</l>
            <l n="6.334">Crimina ; sed uerum liceat , dux sancte , fateri</l>
            <l n="6.335">Te coram : nostro uiolentus prefuit auctor</l>
            <l n="6.336">Hanibal errori nostrasque cupidine summi</l>
            <l n="6.337">Imperii pauit furias , et uelle coegit</l>
            <l n="6.338">Quod sero nunc nolle dolet . uerum ille necesse est</l>
            <l n="6.339">Ut pereat scelerumque ruat cum pondere tandem .</l>
            <l n="6.340">Sic illum sua fata uocant : tu nostra benignus</l>
            <l n="6.341">Respice . Si ciuem crudelem sensimus hostem ,</l>
            <l n="6.342">Tu ciuis pius esse uelis , qui diceris hostis . "</l>
            <l n="6.343">Dixit et ante pedes iacuit uictoris . At ille</l>
            <l n="6.344">Erigit et uultu respondet pauca seuero :</l>
            <l n="6.345">" Non pacis tractator ego , sed uictor et ultor</l>
            <l n="6.346">Sum scelerum Libicas , memini , transmissus in oras</l>
            <l n="6.347">Quam mihi spem Fortuna ferat , uictoria quam sit</l>
            <l n="6.348">Prona mihi notum est . Sed me tamen ultima uestri</l>
            <l n="6.349">Fata mouent : animum nequeo posuisse benignum .</l>
            <l n="6.350">Mundus ut agnoscat sic nos pia bella mouere ,</l>
            <l n="6.351">Ut nostro sit pacis amor sub pectore semper ,</l>
            <l n="6.352">Parcimus indignis . Has pacis figite leges</l>
            <l n="6.353">Mentibus , et seruare fidem condiscite tantis</l>
            <l n="6.354">Cladibus edocti , superosque et sancta uereri</l>
            <l n="6.355">Federa . Bis denas non ultra litore naues</l>
            <l n="6.356">In patrios seruate usus ; non bella mouendi</l>
            <l n="6.357">Ius uobis Populi iniussu ; sint prelia nostri</l>
            <l n="6.358">Arbitrii ; uestro tellus Hispana subesse</l>
            <l n="6.359">Desinat imperio , uestrisue quiescat ab armis .</l>
            <l n="6.360">Insula nulla , freso quod nos inter iacet et uos ,</l>
            <l n="6.361">Non , procul a Libico , uiuat sibi libera , Marte ;</l>
            <l n="6.362">uincula captiuis turpesque auferte cathenas</l>
            <l n="6.363">uictorum pedibus ; stet uobis transfuga nullus ,</l>
            <l n="6.364">Nullus in Italia Penorum exercitus ultra</l>
            <l n="6.365">Permaneat , uestrosque duces remeare iubete .</l>
            <l n="6.366">Sique trium spatio pax , consultando dierum</l>
            <l n="6.367">Quos damus , accepta est , legatos mittite Romam :</l>
            <l n="6.368">Sanciat hanc Populus pacem iubeatque Senatus .</l>
            <l n="6.369">Si minus , at saltem paucis siluisse diebus ,</l>
            <l n="6.370">Tres liceat noctes per me duxisse quietas . "</l>
            <l n="6.371">Dixit . Ad hec Cereris pro tot legionibus addit</l>
            <l n="6.372">Ingentes cumulos atque eris grande tributum .</l>
            <l n="6.373">Illi autem , ueluti pacis iam nulla molesta</l>
            <l n="6.374">Conditio foret ac fractis spes nulla sub armis ,</l>
            <l n="6.375">Omnia suscipiunt leti populoque reportant ;</l>
            <l n="6.376">Isque fremens ficto confirmat pectore pacem .</l>
            <l n="6.377">Haud secus ancipiti periurus nauita mortem</l>
            <l n="6.378">Tempestate timens , ubi iam spes nulla relicta est ,</l>
            <l n="6.379">uota deis cumulat pelagi tremulaque tumentem</l>
            <l n="6.380">Neptunum ter uoce ciet Thetidisque marine</l>
            <l n="6.381">Numen et iratum compellat Nerea ponto :</l>
            <l n="6.382">Dona dabit templis , omnem feret ille laborem .</l>
            <l n="6.383">Si redeat tranquilla dies portusque uideri</l>
            <l n="6.384">Cominus incipiat , sensim mens perfida tuto</l>
            <l n="6.385">Atque inconsulti subeant obliuia uoti .</l>
            <l n="6.386">Sic stimulante metu deludunt tempora Peni</l>
            <l n="6.387">Pollicitis , redeat donec ferus Hanibal absens .</l>
            <l n="6.388">Illum tunc uario curarum turbine fessum</l>
            <l n="6.389">Ultimus Italie Brutiorum in monte tenebat</l>
            <l n="6.390">Angulus et ludos Fortune et monstra notantem .</l>
            <l n="6.391">Hunc adeunt iussi , fandique peritior unus</l>
            <l n="6.392">Sic ait : " O Libici decus et spes ultima mundi ,</l>
            <l n="6.393">O patrie iam sola salus , miserere tuorum ,</l>
            <l n="6.394">Quos fera terribili uexat Fortuna tumultu .</l>
            <l n="6.395">Prospice pendentem mutata fronte ruinam</l>
            <l n="6.396">Fatorum .</l>
            <l n="6.397">Iam tua suppositis arderent moenia flammis ,</l>
            <l n="6.398">Ni procul absentis prodesset ciuibus ingens</l>
            <l n="6.399">Fama tui : uereorque , miser ! ne dum equore lato</l>
            <l n="6.400">Huc ferimur , patriis errent incendia tectis .</l>
            <l n="6.401">Namque sub extremum subitosque minantia casus</l>
            <l n="6.402">Liquimus . Imperio atque urbi succurre trementi ,</l>
            <l n="6.403">Que reuocat fidumque sibi trans equora nomen</l>
            <l n="6.404">Inuocat ore pio . Tu uel te redde precanti ,</l>
            <l n="6.405">uel causam te te nostre fateare ruine .</l>
            <l n="6.406">Iamque tuus Libicis , nisi me presagia fallunt ,</l>
            <l n="6.407">Litoribus reducem frater super equora classem</l>
            <l n="6.408">Alligat . At frustra fratrum modo turba paterque</l>
            <l n="6.409">Martius ethereas rediens inuictus ad auras</l>
            <l n="6.410">Auxilium ferat afflictis . Non ira deorum</l>
            <l n="6.411">Tam lenis , aut tali nent stamina pollice dure</l>
            <l n="6.412">Parcarum nunc nostra manus . Tibi credita soli</l>
            <l n="6.413">uita salus decus et miseri sunt omnia regni . "</l>
            <l n="6.414">Dixit et inuicte lacrimans dedit oscula dextre .</l>
            <l n="6.415">Ille perorantem querulo cum murmure semper</l>
            <l n="6.416">Audierat frendensque manus compresserat et se</l>
            <l n="6.417">Torserat , haud aliter quam carmina noxia serpens</l>
            <l n="6.418">Et magicum murmur cursumque uetantia uerba</l>
            <l n="6.419">Quando audit , rauco uiolentus sibilat ore</l>
            <l n="6.420">Et sese in nodos sinuoso corpore uersat .</l>
            <l n="6.421">Sepe manu frontem percusserat udaque celo</l>
            <l n="6.422">Sepe supercilia extulerat , sepe agmina , rerum</l>
            <l n="6.423">Conscia tam multarum , oculo conspexerat atro .</l>
            <l n="6.424">Tandem maestus ait : " Fatum Carthaginis olim</l>
            <l n="6.425">Agnoui generisque mei , fraternaque ceruix</l>
            <l n="6.426">Admonuit quid seua mihi Fortuna parasset .</l>
            <l n="6.427">Nunc tamen ante oculos iam fata nouissima nostre</l>
            <l n="6.428">Urbis et obscenas uideor spectare ruinas .</l>
            <l n="6.429">Heu mihi , Carthago , dulcis Carthago ! quis et te</l>
            <l n="6.430">Et me et tot nostros Latia de gente triumphos</l>
            <l n="6.431">Perdidit ? at tacite multos iam sensimus hostes .</l>
            <l n="6.432">Nam reuocare fuit , quotiens stipendia mitti</l>
            <l n="6.433">Est uetitum , bello exhaustas quotiensque cohortes</l>
            <l n="6.434">Impleri . Ast odium nunc eminet , atque in aperto</l>
            <l n="6.435">Res agitur : retrahunt , et me parere recesse est .</l>
            <l n="6.436">Parebo inuitus . Sibi non hinc arroget hostis</l>
            <l n="6.437">Externus . Non me , totiens pessundata , uincis ,</l>
            <l n="6.438">Roma , nec Ausonio conspirans robore tellus .</l>
            <l n="6.439">Me ciues uicere mei , Latioque meorum</l>
            <l n="6.440">Inuidia atque dolus pellunt , non Martia uirtus :</l>
            <l n="6.441">Nec modo inhoneste poterit tam maximus ille</l>
            <l n="6.442">Insultare fuge Scipio , quam perfidus Hanno</l>
            <l n="6.443">Consiliumque secuta suum plebs ceca senatus .</l>
            <l n="6.444">Ille meas inuisus opes famamque domumque</l>
            <l n="6.445">uertere non aliter poterat quam publica nostris</l>
            <l n="6.446">Damna simul miscens : populi me mole ruentis</l>
            <l n="6.447">Opprimet atque una conuoluet cuncta ruina ,</l>
            <l n="6.448">Hostis Penorum et Romani sanguinis ultor . "</l>
            <l n="6.449">Talia feruebat rabidus nimioque dolore</l>
            <l n="6.450">Insanus , ceu lesus aper , cui spumea mento</l>
            <l n="6.451">Fex riget et duro horrentes stant pectore sete .</l>
            <l n="6.452">Italie procul extremo sedet , inclita quondam ,</l>
            <l n="6.453">Urbs Crotho : pauper claro cognomine portus ,</l>
            <l n="6.454">Matutina uidens redeuntis lumina Phebi .</l>
            <l n="6.455">Picturis hic egregiis ditissima templa</l>
            <l n="6.456">Iunonis fuerant , Graia que nobilis arte</l>
            <l n="6.457">Zeusis adornarat , nimia dederatque per orbem</l>
            <l n="6.458">Religione coli . Nitidas hinc quinque seuere</l>
            <l n="6.459">Stabat imago dee nudasque imitata puellas</l>
            <l n="6.460">Et forme decerptus honos , quam corpore in ullo</l>
            <l n="6.461">Se reperire simul quia desperauerat autor ,</l>
            <l n="6.462">Abstulit a multis speciemque redegit in unam .</l>
            <l n="6.463">Hoc instructa fuge iam pridem atque abdita portu</l>
            <l n="6.464">Punica classis erat , quoniam uariantia fata</l>
            <l n="6.465">Militie tantus fortunarumque magister</l>
            <l n="6.466">uiderat ante diu steteratque paratus ad omnes</l>
            <l n="6.467">Euentus . Igitur raptis legionibus huc se</l>
            <l n="6.468">Contulit iratus mundo superisque sibique ;</l>
            <l n="6.469">Italico nec adhuc mens exatiata cruore</l>
            <l n="6.470">Seua uiri ad manes suprema piacula mittit .</l>
            <l n="6.471">Heu miseranda acies miserorum et magna uirorum ,</l>
            <l n="6.472">Quo tua te fortuna tulit ! formidine postquam</l>
            <l n="6.473">Frustra animos tentasse uidet , si castra cruenta</l>
            <l n="6.474">Forte sequi et profugam uellent conscendere classem ,</l>
            <l n="6.475">Seuus inhumana confestim excanduit ira</l>
            <l n="6.476">Longeuamque senum , teneram iuuenumque cateruam ,</l>
            <l n="6.477">Tale nihil ueritam , nudam fragilemque et inermem ,</l>
            <l n="6.478">Que pellente metu tutis successerat aris ,</l>
            <l n="6.479">Obtruncat : calido complentur sanguine templa ,</l>
            <l n="6.480">Et fremitu tectum omne sonat . Sic ille profanus</l>
            <l n="6.481">Commaculatque sacros postes iurandaque Penis</l>
            <l n="6.482">Iunonis simulacra sue uultusque deorum</l>
            <l n="6.483">Terrificos : gemitu ingenti domus ampia remugit .</l>
            <l n="6.484">Hec sacra contentus diis persoluisse marinis ,</l>
            <l n="6.485">Dux ferus et celi contemptor maximus alti ,</l>
            <l n="6.486">Conscendit puppim uictor funemque cruentum</l>
            <l n="6.487">Soluit et Italie flens dulcia deserit arua .</l>
            <l n="6.488">Quam tacitus lacrimansque retro multumque diuque</l>
            <l n="6.489">Prospiciens pelago ex alto quatiensque minantis</l>
            <l n="6.490">More caput frontemque plicis maioribus implens ,</l>
            <l n="6.491">Murmure terribili sic tandem turbidus inquit :</l>
            <l n="6.492">" Italia , Italia , et rerum caput , aspera Roma ,</l>
            <l n="6.493">Quenam uos nostris facilis fortuna repente</l>
            <l n="6.494">Faucibus eripuit ? tu quisquis es ille , deorum</l>
            <l n="6.495">Maxime , et in nostros nimis importune labores ,</l>
            <l n="6.496">Quid mihi parta diu momento temporis aufers ?</l>
            <l n="6.497">Iupiter , Ausonii defensor perfide mundi ,</l>
            <l n="6.498">Quis tibi nostra dedit tot clara decora sub uno</l>
            <l n="6.499">uertere posse die ? Cur non Cannensia mecum</l>
            <l n="6.500">Prelia tentabas , si tanta libido nocendi est ?</l>
            <l n="6.501">uenisses utinam mediis tunc obuius armis</l>
            <l n="6.502">Armassetque suo se fulmine dextra Tonantis :</l>
            <l n="6.503">Mulciber , Ethnea calibem fornace recoctum</l>
            <l n="6.504">Cuspide densasses in uulnera nostra trisulca :</l>
            <l n="6.505">Hinc succincta Ioui clipeum sua nata dedisset ,</l>
            <l n="6.506">Palladiaque pater texisset Gorgone pectus</l>
            <l n="6.507">Atque utrumque latus stipassent uana deorum</l>
            <l n="6.508">Numina ; torsisses medio , Mars , puluere currum :</l>
            <l n="6.509">Mortibus ipse grauem uacuasses , Phebe , pharetram ,</l>
            <l n="6.510">Monstrificumque gerens aduersa per agmina robur</l>
            <l n="6.511">Alcides genitorem aruis tutasset in illis !</l>
            <l n="6.512">uicisset fortuna deos ibi nostra Iouemque .</l>
            <l n="6.513">O mihi care comes , consultor fide Bomilcar ,</l>
            <l n="6.514">Cannensi cur sancta die tua lussa reliqui ?</l>
            <l n="6.515">Cur mihi non armis durato interque labores</l>
            <l n="6.516">Tantum animi fuerit quantum iuuenilibus annis</l>
            <l n="6.517">Scipiade fuit indomito , qui morte sub ipsa</l>
            <l n="6.518">Audeat Italie nostros inuadere muros ?</l>
            <l n="6.519">uictor ego extimui uictas perrumpere portas .</l>
            <l n="6.520">Quis uetuit Romam raptim petiisse cruento</l>
            <l n="6.521">Agmine ? quis pactam potuit mihi tollere cenam ?</l>
            <l n="6.522">Iupiter ipse dolis , non ui , qui nostra futuri</l>
            <l n="6.523">Pectora ceca tulit : quod si tunc ista remota</l>
            <l n="6.524">Tempora Fatorum licuisset cernere nube ,</l>
            <l n="6.525">Non quicquid celo et pelago terreque deorum est ,</l>
            <l n="6.526">Non genus omne hominum nostros auertere cursus</l>
            <l n="6.527">Hinc poterat . Spes nostra quidem et fiducia tanta</l>
            <l n="6.528">Murus , Roma , fuit tibi nunc : discrimine in illo</l>
            <l n="6.529">Nil acies , nil arma tibi , nil moenia , nil arx ,</l>
            <l n="6.530">Sed nostre ualuere more . Proh sanguine quanto</l>
            <l n="6.531">Undassent maria et Tirreni litoris estus !</l>
            <l n="6.532">Quot , Tiberis , rutilo trusisses gurgite in altum</l>
            <l n="6.533">Corpora ! quot currus , quot nobilis arma senatus</l>
            <l n="6.534">Aurea , quot flammis ultricibus obruta tecta</l>
            <l n="6.535">Spectassem uulgique una sub strage cadentis</l>
            <l n="6.536">Milia quot , specula longe metuendus ab alta !</l>
            <l n="6.537">Quas uoces , quos accentus , que murmura plebis</l>
            <l n="6.538">Auribus audissem lirici mihi carminis instar !</l>
            <l n="6.539">Nec tamen armorum , cepti nec penitet : urbis</l>
            <l n="6.540">moenia conspexi armatus latebrisque coegi</l>
            <l n="6.541">Tot claros latitare duces . Iam nempe notare</l>
            <l n="6.542">Fulminibus nimbisque tuam tunc , Iupiter , iram ,</l>
            <l n="6.543">Si mens sana foret , poteram . Quid mixta colore</l>
            <l n="6.544">Flumina sanguineo referam , tempusque sub unum</l>
            <l n="6.545">Ticinumque uadis tepidum Trebiamque rubentem ,</l>
            <l n="6.546">Montibus aduersis genitos tractuque uiarum</l>
            <l n="6.547">Coniunctos , testes nostrarum in secula rerum ,</l>
            <l n="6.548">Quos Padus Adriacum descendens traxit in equor ?</l>
            <l n="6.549">Quid Trasimeni memorem sub gurgite lascas ?</l>
            <l n="6.550">Sanguine pinguescunt Italo . Satis ampla relatu</l>
            <l n="6.551">Gessimus : Ausoniis annalibus Hanibal ingens</l>
            <l n="6.552">Nomen erit , Latiis nunquam delebile fastis</l>
            <l n="6.553">Hanibal . Exiguo restabat summa labore</l>
            <l n="6.554">Fama ; sed inuidit patrie dux maximus Hanno ;</l>
            <l n="6.555">Inuidere dei sontes . " Sic tristis abibat</l>
            <l n="6.556">Hanibal et quarto linquebat litora lustro ,</l>
            <l n="6.557">Italie possessa gemens ; nec tristior unquam</l>
            <l n="6.558">uel patriam quisquam uel dulces liquit amicos ,</l>
            <l n="6.559">Quam patriam petit ille suam : sibi nempe uideri</l>
            <l n="6.560">Exul , ab hostili iussus regione reuerti .</l>
            <l n="6.561">maestior has inter curas serasque querelas</l>
            <l n="6.562">Subtrahitur sensim terris . Iamque equore currus</l>
            <l n="6.563">Phebus anhelantes radians condebat Hibero .</l>
            <l n="6.564">Inde uie spatium noxque addita litoris omnem</l>
            <l n="6.565">Abstulit aspectum . Tum dux concussa quieti</l>
            <l n="6.566">Membra dedit dubie ; certamque obuersus ad Arthon</l>
            <l n="6.567">Classis agens curas et sidera nota magister ,</l>
            <l n="6.568">Solicitat nautas quibus est custodia puppis</l>
            <l n="6.569">Magnetis ferrique uias spectare sequacis</l>
            <l n="6.570">Et simul insomnem studio traducere noctem .</l>
            <l n="6.571">Litora classifragis linquunt famosa procellis</l>
            <l n="6.572">Atque altum tenuisse iuuat . Tum lintea prosper</l>
            <l n="6.573">Fert Aquilo et flatu pellit distenta secundo .</l>
            <l n="6.574">uix dum pulchra dies pelago surgebat et astra</l>
            <l n="6.575">Undique uicinum fugiebant languida solem ,</l>
            <l n="6.576">Cum dextra Italice transmisso pollice plante ,</l>
            <l n="6.577">Hic ubi rauca uetant iterum concurrere colles</l>
            <l n="6.578">Equora disiectos , procul exaudita pauorem</l>
            <l n="6.579">Scilla rapax nautis atque irrequieta Caribdis</l>
            <l n="6.580">Incutit ancipitem . Sed conscia turba pericli</l>
            <l n="6.581">Leua secant maria et Phebi flectuntur ad ortus .</l>
            <l n="6.582">Iam prope conspicitur fumosi uerticis Ethna</l>
            <l n="6.583">Sulfureis innixa uadis olimque Ciclopum</l>
            <l n="6.584">Terra ferax , at nunc trucibus domus apta tirannis .</l>
            <l n="6.585">Iam Siracusanus famoso litore portus</l>
            <l n="6.586">Apparet , sulcantque fretum , quo bella gerentes</l>
            <l n="6.587">Tam longe a patria , Furiis urgentibus , olim</l>
            <l n="6.588">Argolice periere rates . Dux ipse coactus ,</l>
            <l n="6.589">moenia prospectans casum testata recentem ,</l>
            <l n="6.590">Marcelli meminisse sui , cui uicta triumphum</l>
            <l n="6.591">Illa dedere , prius diro quam proditus astu</l>
            <l n="6.592">Oppeteret . Surgunt longe conuexa Pachini .</l>
            <l n="6.593">Que dum pulsa legit uentis et remige classis ,</l>
            <l n="6.594">Solque diesque ruunt ; uerum - sic Fata iubebant -</l>
            <l n="6.595">Nocte secant fluctus medios ac litora linquunt</l>
            <l n="6.596">Trinacrie pelagique uia breuiore feruntur .</l>
            <l n="6.597">Lenta per ambiguam fulgebat Cinthia noctem</l>
            <l n="6.598">Et cecis radiabat aquis . Dux peruigil alta</l>
            <l n="6.599">Puppe sedens medius , casus uenturaque uersat</l>
            <l n="6.600">Prelia et euentus dubios finemque latentem .</l>
            <l n="6.601">Talia uoluentem de circumstantibus unus</l>
            <l n="6.602">Compellat : " Si digna peto , dux maxime , nobis</l>
            <l n="6.603">Exoptate diu , que stet sententia rerum</l>
            <l n="6.604">Nunc animo tibi , nosse uelim : ne sperne precantem .</l>
            <l n="6.605">Legatus tibi sum patrie transmissus ab ipsa</l>
            <l n="6.606">Atque urbis pars una tue . Te fessa tuumque</l>
            <l n="6.607">Expectat reditum . Numquid , cum litora tanges</l>
            <l n="6.608">Punica , confestim patulo confligere campo</l>
            <l n="6.609">Atque manum conferre uoles ? An moenia primum</l>
            <l n="6.610">Intrabis , patrie spes erecturus in arma ?</l>
            <l n="6.611">An alia fortasse uia meliora tuenti</l>
            <l n="6.612">Consilia apparent ? quem nostro Fata labori</l>
            <l n="6.613">Impositura modum reris , quemue affore finem ? "</l>
            <l n="6.614">Ille autem : " Quis certa deus sub turbine tanto</l>
            <l n="6.615">Consilia expediat ? quis det meliora tenere ?</l>
            <l n="6.616">Ibimus in patriam , quoniam sic imperat Hanno .</l>
            <l n="6.617">Forsitan et dulces muros prius ipse subibo</l>
            <l n="6.618">Quam Fatum tentare uelim , uiresque meorum</l>
            <l n="6.619">Spesque animosque prius uultusque habitusque uidebo .</l>
            <l n="6.620">Sin autem mediis iuuenis Romanus in aruis</l>
            <l n="6.621">Occurrat , pugnare mihi sententia fixa est</l>
            <l n="6.622">Atque omnem potius successum sponte subire</l>
            <l n="6.623">Quem deus et Fortuna dabunt . " Hic turbidus ille</l>
            <l n="6.624">Conticuit . Senior iuxta , cui flectere clauum</l>
            <l n="6.625">Ars erat , annosam tollens ad sidera frontem</l>
            <l n="6.626">Mox freta lata tuens , " ueniam te , Iupiter , " inquit</l>
            <l n="6.627">" Neptunumque patrem atque omnia numina supplex</l>
            <l n="6.628">Deprecor , infandas Libie prohibete ruinas</l>
            <l n="6.629">Atgue omen prohibete malum . mihi multa uidere</l>
            <l n="6.630">uita dedit longos huc continuata per annosi ;</l>
            <l n="6.631">Nunc tremor inuadit mentem timidumque senectus</l>
            <l n="6.632">Efficit . Heu quanto stetimus discrimina contra</l>
            <l n="6.633">Hostiles acies tunc , cum Romana pauentem</l>
            <l n="6.634">Castra pererrabant Libiam et Carthaginis ampie</l>
            <l n="6.635">moenia pulsabant . Tum dux erat optimus illis</l>
            <l n="6.636">Regulus , eximio cui sic Fortuna fauere</l>
            <l n="6.637">Blanda uidebatur , nihil ut sperare liceret</l>
            <l n="6.638">Afflictis . Quantum tandem - stat Bagrada facti</l>
            <l n="6.639">Testis adhuc - quantum frustra serpentis amice</l>
            <l n="6.640">Sensimus auxilium ! Latiis namque illa sagittis</l>
            <l n="6.641">Obruitur transfixa fera , et sub grandine multa</l>
            <l n="6.642">Telorum compressa perit - uix iugera campi</l>
            <l n="6.643">Quatuor excipiunt immani mole iacentem - .</l>
            <l n="6.644">uix tandem tot uicta malis Fortuna , remoto</l>
            <l n="6.645">Oportuna quidem non dignis mittit ab orbe</l>
            <l n="6.646">Auxilia : ipsa ducem fida Lacedemone mittit</l>
            <l n="6.647">Grecia . Magnificos uideor mihi cernere uultus</l>
            <l n="6.648">Xantippi moresque graues librataque uerba ,</l>
            <l n="6.649">Te quotiens , Hanibal , uideo , quotiensque loquentem</l>
            <l n="6.650">Audio . Tu uixdum in lucem tunc editus infans .</l>
            <l n="6.651">Sed quid cuncta sequor ? uictores uincere nobis</l>
            <l n="6.652">Contigit arte ducis sola , Romanaque castra</l>
            <l n="6.653">Romanasque acies Romanaque signa ducemque</l>
            <l n="6.654">Fudimus , et nostras subiit dux ipse cathenas .</l>
            <l n="6.655">Hei mihi , quid referam ? quid me meminisse coegit ,</l>
            <l n="6.656">Hanibal , hoc pelagus ? namque hic , nisi noctis opace</l>
            <l n="6.657">Inditiis fallor , Xantippum seua sub undis ,</l>
            <l n="6.658">Et reditum in patriam mentita et perfida classis ,</l>
            <l n="6.659">Demersit . uideor corpus spectare natantis</l>
            <l n="6.660">Equore tam uasto et uix brachia fessa mouentis .</l>
            <l n="6.661">Dii , que monstra , boni ! que mens ingrata nocentum !</l>
            <l n="6.662">Quid uoluere sibi ? solum qui causa salutis</l>
            <l n="6.663">His fuerat , tali unanimes absumere morte !</l>
            <l n="6.664">Remigis implebam partes , illumque cadentem</l>
            <l n="6.665">Et uidi et dolui et presagia tristia finxi</l>
            <l n="6.666">Ipse mihi . uereor summum narrare dolorem</l>
            <l n="6.667">Qui sequitur ; sed digna fuit uindicta deorum .</l>
            <l n="6.668">Hac equidem paucos post annos forte tenebat</l>
            <l n="6.669">Impia classis iter , nec longe a finibus istis</l>
            <l n="6.670">Incidit in classem Latiam : nempe ipse tremendam</l>
            <l n="6.671">Nostrorum stragem , totoque incendia ponto ,</l>
            <l n="6.672">Et uolitare trabes , et mixta cadauere uiuis</l>
            <l n="6.673">Corporibus , circumque atro freta tincta cruore ,</l>
            <l n="6.674">Et uictas puppes remosque et sparsa per undas</l>
            <l n="6.675">Carbasa , naufragium horrendum , fractosque rudentes ,</l>
            <l n="6.676">uulnera crebra nimis mortesque et in equore luctum</l>
            <l n="6.677">Confusum , tristesque sonos trepidumque tumultum ,</l>
            <l n="6.678">Prelia Tartareis Hereboque similima uidi .</l>
            <l n="6.679">Dii mihi non aliter faueant , nisi semper ab undis ,</l>
            <l n="6.680">Donec foeda fuit strages , fera bella cientem</l>
            <l n="6.681">Xantippum releuare oculos atque ora uidebam ,</l>
            <l n="6.682">Subdentemque faces ratibus flammasque per equor</l>
            <l n="6.683">Fundentem , et celo gladios ac tela pluentem .</l>
            <l n="6.684">Nec prius ex oculis abiit , quam classis in omne</l>
            <l n="6.685">Dissiluit pelagus , Siculi quod litoris unum</l>
            <l n="6.686">Sardinieque latus mediis disterminat undis .</l>
            <l n="6.687">Libertas equidem Xantippo uindice nobis</l>
            <l n="6.688">Tunc periit : tandemque , precor , trux ira quiescat !</l>
            <l n="6.689">Molliat ille animos : uni satis ultio tanta</l>
            <l n="6.690">Una sit offense . Sed nunc antiqua recordor ,</l>
            <l n="6.691">Nam locus admonuit , scelus et uindicta quod isto</l>
            <l n="6.692">Contigit in pelago . " Sic questus uertitur inde</l>
            <l n="6.693">Ad leuam , medioque retro procul equore Malta</l>
            <l n="6.694">Ante , sed ad dextram Lilibeia litora feruent ,</l>
            <l n="6.695">Occultantque sinu Frigii monumenta sepulcri .</l>
            <l n="6.696">Sic longam alterno noctem sermone leuabant ,</l>
            <l n="6.697">Et ueterum memores , iam tunc uentura timebant .</l>
            <l n="6.698">Anxia tum tenui succumbunt tempora somno ,</l>
            <l n="6.699">Et nouus Eoo consurgens Eurus ab axe</l>
            <l n="6.700">Lintea complebat facili crepitantia pulsu .</l>
            <l n="6.701">Lelius hec inter perducto rege reuertens</l>
            <l n="6.702">Accelerabat iter ; namque illum cara trahebant</l>
            <l n="6.703">Iussa ducis profugusque hostis , multumque timebat</l>
            <l n="6.704">Ne sine se fortasse dies foret ultima belli</l>
            <l n="6.705">Expectata sibi semper , cum fama repente</l>
            <l n="6.706">Incidit , hostiles pacem ueniamque precantes</l>
            <l n="6.707">Affore legatos . Igitur reuocante Senatu</l>
            <l n="6.708">Lelius ipse domum repetit . Sic dulcia care</l>
            <l n="6.709">Limina cum peteret iuuenis malesanus amice ,</l>
            <l n="6.710">Si pater aut genitrix retrahat , uestigia flectit</l>
            <l n="6.711">Lenta dolens pactamque timens amittere noctem .</l>
            <l n="6.712">Fuluius expositos Baiano in litore Romam</l>
            <l n="6.713">Perduxit , comitem quem dederat ipse profectis</l>
            <l n="6.714">Scipio ; sed muros uetitis intrare uetusto</l>
            <l n="6.715">Consilium de more datur . Stat proxima portis</l>
            <l n="6.716">Bellone sacrata domus , quo tota Senatus</l>
            <l n="6.717">Turba uerenda coit , simul et quos miserat hostis</l>
            <l n="6.718">Conueniunt . Hi multa palam quia falsa citatis</l>
            <l n="6.719">Asseruere deis , ira grauiore Senatus</l>
            <l n="6.720">Accendere animos ; pacemque et fedus auitum</l>
            <l n="6.721">Poscentes meruere odium : uiolata negare</l>
            <l n="6.722">Publica pacta quidem , causamque inferre malorum</l>
            <l n="6.723">Hanibali , cunctosque alios absoluere culpa .</l>
            <l n="6.724">Cepit ad hec uarium murmur ; tum concitus unus</l>
            <l n="6.725">Ex Patribus : " Quoniam pacem petiistis auitam ,</l>
            <l n="6.726">Dicite " ait " ueteris fuerint que federa pacis . "</l>
            <l n="6.727">Omnibus etatis clipeus fuit : illa uetusta ;</l>
            <l n="6.728">Se iuuenes , neque tot retro meminisse per annos .</l>
            <l n="6.729">Punica sic patuit fraus et frustrantia tempus</l>
            <l n="6.730">uerba parum latuere Patres . Excedere templo</l>
            <l n="6.731">Iussi , abeunt . In tres scissa est sententia partes ,</l>
            <l n="6.732">Principibus queque usa suis , quarum una reuersis</l>
            <l n="6.733">Consulibus - nam forte aberant - , que summa potestas ,</l>
            <l n="6.734">Responsi seruabat onus ; dignumque mouebat</l>
            <l n="6.735">Maiestate decus Latia , Liuiusque morandi</l>
            <l n="6.736">Autor erat reditus . At contra intacta Metellus</l>
            <l n="6.737">Federa Romano , fuerat qui causa petendi ,</l>
            <l n="6.738">cuncta referre duci , nosset quique omnia solus .</l>
            <l n="6.739">Illa sed asperior sententia uisa Leuini</l>
            <l n="6.740">Optima , que muris pellendos censuit hostes</l>
            <l n="6.741">Exploratores .</l>
            <l n="6.742">Sic sine pace retro redeunt , sine federe raptim</l>
            <l n="6.743">Et sine responso . Custodia litus ad usque</l>
            <l n="6.744">Mittitur Ausonie , ne quoquam flectere cursum ,</l>
            <l n="6.745">Neu fraudis moliri aliquid per Punica possint</l>
            <l n="6.746">Ingenia , atque artes nati exercere paternas .</l>
            <l n="6.747">Fuluius ipse etiam Leliusque in castra iubentur</l>
            <l n="6.748">Hec patrie mandata duci non lenta referre :</l>
            <l n="6.749">Pergat qua cepit primordiaque alta sequatur</l>
            <l n="6.750">Fortunamque deosque suos , neu pacis in umbra</l>
            <l n="6.751">Destituat ceptumue sinat lentescere bellum .</l>
            <l n="6.752">Fecerat interea pacis spes blanda sequestre</l>
            <l n="6.753">Ut terris securus iter pelagoque uiator</l>
            <l n="6.754">Carperet intrepidique errarent equore naute .</l>
            <l n="6.755">Hac spe igitur Romana ingens a litore classis</l>
            <l n="6.756">Arma ferens , homines uacuisque cibaria castris</l>
            <l n="6.757">Soluerat et gemino sulcabat cerula cursu .</l>
            <l n="6.758">Namque alias Calaris puppes Aquilone secundo ,</l>
            <l n="6.759">Flatibus aduersis alias Lilibeus onustas</l>
            <l n="6.760">Miserat . Has pelago tempestas corripit alto</l>
            <l n="6.761">Dispergitque uagas scopulisque allidit et undis ;</l>
            <l n="6.762">Pars pelago submersa perit , pars litus iniquum</l>
            <l n="6.763">uicta petit , secura hostis metuensque procelle .</l>
            <l n="6.764">Omnia tunc poterat celso de uertice Birse</l>
            <l n="6.765">Cernere fedifragum et promptum ad periuria uulgus .</l>
            <l n="6.766">Ergo oritur subitus per moenia lata tumultus</l>
            <l n="6.767">Inque forum coeunt . Pauci quibus esset honesti</l>
            <l n="6.768">Cura fidesque opibus potior potiorque rapinis ,</l>
            <l n="6.769">Pactorum et totiens uotis precibusque petite</l>
            <l n="6.770">Pacis ab Italia uulgus meminisse iubebant .</l>
            <l n="6.771">Ast odiis alii cecaque cupidine prede</l>
            <l n="6.772">Flagrantes raptim arma fremunt interque tumultum ,</l>
            <l n="6.773">Ut solet , a multis melior sententia uicta est .</l>
            <l n="6.774">Conscendunt auidi naues . Gisgonius illis</l>
            <l n="6.775">Hasdrubal eligitur sceleris dux , isque repente</l>
            <l n="6.776">Egreditur portu sparsasque per equora puppes</l>
            <l n="6.777">Desertasque fuga nautarum inuadit : at ille</l>
            <l n="6.778">Fluctibus hinc , illinc inopini fraudibus hostis</l>
            <l n="6.779">uincuntur facile ; paucas maris abstulit estus</l>
            <l n="6.780">Demersitque alias ; plures rapuere nefandi</l>
            <l n="6.781">Predones . Medias Octauius ipse procellas</l>
            <l n="6.782">Dux secuit classis ter denis puppibus , ac se</l>
            <l n="6.783">Remige defesso sub tuto condidit antro</l>
            <l n="6.784">Montis Apollinei uento iactatus et estu .</l>
            <l n="6.785">Scipio tam foede concussus imagine Fraudis ,</l>
            <l n="6.786">Quamquam animos Fortuna dabat uirtusque laborum</l>
            <l n="6.787">Contemptrix , nocuam iustis tamen ille querelis</l>
            <l n="6.788">Tres oratores oneratos mittit in urbem .</l>
            <l n="6.789">Impetus hos uulgi ferus excipit , atraque circum</l>
            <l n="6.790">Tempestas lapidum exoritur : fremit impia turba</l>
            <l n="6.791">Intentatque manus , et ni reuerentia summi</l>
            <l n="6.792">Forte magistratus interuenisset , in illo</l>
            <l n="6.793">Iura die humani generis calcata fuissent</l>
            <l n="6.794">Cede truci . Trepidi tandem per iurgia et hostes</l>
            <l n="6.795">Presidiis fulti exiguis , ad litora pauci</l>
            <l n="6.796">uix penetrant repetuntque ratem . Iam tuta uideri</l>
            <l n="6.797">Puppis ab incursu poterat , iam castra suorum</l>
            <l n="6.798">Cernebant , subito cum tres a litore naues</l>
            <l n="6.799">Erumpunt ex insidiis . Non partibus equis</l>
            <l n="6.800">Pugna oritur : castris litus Romana relictis</l>
            <l n="6.801">Agmina in extremum coeunt , clamore uel armis</l>
            <l n="6.802">Succursura suis . At quis succursus in armis ?</l>
            <l n="6.803">Unda uetabat iter . Sed enim conspecta quorum</l>
            <l n="6.804">Signa dabant animos : tandem Romana sagittis</l>
            <l n="6.805">Missilibus uacuata ratis conuersa maligne</l>
            <l n="6.806">Subtrahitur pugne uersis ad litora remis ;</l>
            <l n="6.807">Ac nisu ualido terris allisa fatiscit</l>
            <l n="6.808">Ipsa quidem , sed uectores tellure petita</l>
            <l n="6.809">Exposuit , cursus et spem frustrata sequentum .</l>
            <l n="6.810">Sic lupus inuento procul a custodibus agno</l>
            <l n="6.811">Irruit et dentes acuit rabiemque famemque ;</l>
            <l n="6.812">Si fuga tunc trepidum rapiat de faucibus hostem ,</l>
            <l n="6.813">Insequitur mordetque animis et deuorat auras ,</l>
            <l n="6.814">Donec ad ignotas caulas et ouilia uentum est ;</l>
            <l n="6.815">Tum retrahit cursum : terret locus ipse canumque</l>
            <l n="6.816">Latratus uiridique sedens super aggere pastor .</l>
            <l n="6.817">Talia dum Peni peragunt , non leta ferentes</l>
            <l n="6.818">Romulea reuehit legatos missus ab urbe</l>
            <l n="6.819">Lelius et pauidos Latiis succedere castris</l>
            <l n="6.820">Imperat . Agnouit Scipio , nec terna sub uno</l>
            <l n="6.821">Tempore flagitia aut triplex infuria mitem</l>
            <l n="6.822">Excussere animum . Legatos namque benigne</l>
            <l n="6.823">Alloquitur : " Quamquam primum sint federa uobis</l>
            <l n="6.824">Et superum despecta fides , iusque omne quod usquam est ,</l>
            <l n="6.825">Non tamen a nobis modo premia digna feretis</l>
            <l n="6.826">Perfidie . ueniet fraudes que uindicet omnes</l>
            <l n="6.827">Una dies . Nil indignum seu moribus in uos</l>
            <l n="6.828">Ipse meis faciam , seu maiestate meorum ,</l>
            <l n="6.829">Nec uestram sequar ipse fidem . Discedite tuti ,</l>
            <l n="6.830">Mitius armatos inter sub tempore belli</l>
            <l n="6.831">Romanos habiti , quam nos sub pacis amictu</l>
            <l n="6.832">uos inter . "</l>
            <l n="6.833">. . . . . . . . . . . . . . . . . . . . . . . . . . . . . . . . . . . . . . . . .</l>
            <l n="6.834">uiribus ipse animisque ingens in tempore bellum</l>
            <l n="6.835">Feruidus instaurat . Libie status ipse pauentis</l>
            <l n="6.836">Tunc erat ; Italia sed iam dux iussus uterque</l>
            <l n="6.837">Cesserat , et uaria quamuis regione profectas</l>
            <l n="6.838">Equoris , ac patrie fraternas tempore eodem</l>
            <l n="6.839">Aduentare acies passim iam Fama ferebat .</l>
            <l n="6.840">Iamque Mago Ianue soluens a litore classem</l>
            <l n="6.841">Alite non fausta pelago se saucius alto</l>
            <l n="6.842">Crediderat , patriam petiturus tramite recto ,</l>
            <l n="6.843">Si Fortuna sinat . Sensim turgescere colles</l>
            <l n="6.844">Cedriferi - nulli cedens hic saltibus ora -</l>
            <l n="6.845">Incipiunt , rareque uirent per litora palme .</l>
            <l n="6.846">Hinc Delphinus adest luco contectus aprico ,</l>
            <l n="6.847">Obice qui montis uiolentos protinus Austros</l>
            <l n="6.848">Reicit , immotaque silens statione quiescit .</l>
            <l n="6.849">Parte alia sinuosa patent conuexa Siestri .</l>
            <l n="6.850">Hinc solis uineta oculo lustrata benigno</l>
            <l n="6.851">Et Baccho dilecta nimis montemque Rubentem</l>
            <l n="6.852">Et fuga prospectant Cornelia , palmite late</l>
            <l n="6.853">Inclita mellifluo , quibus haud collesque Falernos</l>
            <l n="6.854">Laudatamque licet Meroen cessisse pudebit .</l>
            <l n="6.855">Tunc , seu pigra situ , nulli seu nota poete</l>
            <l n="6.856">Illa fuit tellus , iacuit sine carmine sacro ,</l>
            <l n="6.857">Hoc mihi nunc cantanda loco . Sulcantibus equor</l>
            <l n="6.858">Insula iam uenerique placens a litore portus</l>
            <l n="6.859">Exoritur , contraque sedet fortissimus Erix</l>
            <l n="6.860">Ausonius , Sicule retinens cognomina ripe .</l>
            <l n="6.861">Collibus his ipsam perhibent habitare Mineruam</l>
            <l n="6.862">Spernentem patrias olei dulcedine Athenas .</l>
            <l n="6.863">Exoritur Coruique caput , tumefactaque circum</l>
            <l n="6.864">Dissiliunt maria et saxis fremit unda uadosis :</l>
            <l n="6.865">Cognitus in medio nautis dorsoque nigranti</l>
            <l n="6.866">Arduus assurgit scopulus , cui proxima rupes</l>
            <l n="6.867">Candidior late Phebo feriente refulget .</l>
            <l n="6.868">Post in secessu curuo maris ostia Macre</l>
            <l n="6.869">Cernuntur rapidi stantisque palatia Lune ,</l>
            <l n="6.870">Labitur et placidis frangens mare fluctibus Arnus .</l>
            <l n="6.871">Hunc supra in ripis sedet urbs pulcherrima Pise .</l>
            <l n="6.872">Hanc oculis digitisque notant , propiusque patescunt</l>
            <l n="6.873">Etrurieque latus spatioque breuissima Gorgon</l>
            <l n="6.874">Iluaque nobilior rigidisque Capraria saxis</l>
            <l n="6.875">Insula ; tum niueo prediues marmore retro</l>
            <l n="6.876">Linquitur ad leuam Gilium , uicinaque contra</l>
            <l n="6.877">Stant iuga de gemino nomen sortita metallo :</l>
            <l n="6.878">Plumbeus hic uertex , illa est Argentea rupes .</l>
            <l n="6.879">Nec procul Herculei deuexo monte recessus</l>
            <l n="6.880">Et Thelamonis opus nautisque infestior equo</l>
            <l n="6.881">Paruus aquis propriis uiolenti gurgitis Umbro .</l>
            <l n="6.882">Dextra sed a tergo uentosi frondea tractus</l>
            <l n="6.883">Corsica restabat . Iamque hinc Sardinia longe</l>
            <l n="6.884">Tabificos aperit colles , hinc aurea Roma</l>
            <l n="6.885">Inque procelloso Tibridis stant litore fauces .</l>
            <l n="6.886">Hic postquam medio iuuenis stetit equore Penus ,</l>
            <l n="6.887">uulneris increscens dolor et uicinia dure</l>
            <l n="6.888">Mortis agens stimulis ardentibus urget anhelum .</l>
            <l n="6.889">Ille uidens propius supremi temporis horam ,</l>
            <l n="6.890">Incipit : " Heu qualis fortune terminus alte est !</l>
            <l n="6.891">Quam letis mens ceca bonis ! furor ecce potentum</l>
            <l n="6.892">Precipiti gaudere loco . Status iste procellis</l>
            <l n="6.893">Subiacet innumeris et finis ad alta leuatis</l>
            <l n="6.894">Est ruere . Heu tremulum magnorum culmen honorum ,</l>
            <l n="6.895">Spesque hominum fallax et inanis gloria fictis</l>
            <l n="6.896">Illita blanditiis ! heu uita incerta labori</l>
            <l n="6.897">Dedita perpetuo , semperque heu certa nec unquam</l>
            <l n="6.898">Sat mortis prouisa dies ! heu sortis inique</l>
            <l n="6.899">Natus homo in terris ! animalia cuncta quiescunt ;</l>
            <l n="6.900">Irrequietus homo , perque omnes anxius annos</l>
            <l n="6.901">Ad mortem festinat iter . Mors , optima rerum ,</l>
            <l n="6.902">Tu retegis sola errores , et somnia uite</l>
            <l n="6.903">Discutis exacte . uideo nunc quanta paraui ,</l>
            <l n="6.904">Ha miser , in cassum , subii quot sponte labores .</l>
            <l n="6.905">Quos licuit transire mihi . Moriturus ad astra</l>
            <l n="6.906">Scandere querit homo , sed Mors docet omnia quo sint</l>
            <l n="6.907">Nostra loco . Latio quid profuit arma potenti ,</l>
            <l n="6.908">Quid tectis inferre faces ? quid federa mundi</l>
            <l n="6.909">Turbare atque urbes tristi miscere tumultu ?</l>
            <l n="6.910">Aurea marmoreis quidue alta palatia muris</l>
            <l n="6.911">Erexisse iuuat , postquam sic sidere leuo</l>
            <l n="6.912">In pelago periturus eram ? Carissime frater ,</l>
            <l n="6.913">Quanta paras animis ? heu fati ignarus acerbi</l>
            <l n="6.914">Ignarusque mei ! " Dixit ; tum liber in auras</l>
            <l n="6.915">Spiritus egreditur , spatiis unde altior equis</l>
            <l n="6.916">Despiceret Romam simul et Carthaginis urbem ,</l>
            <l n="6.917">Ante diem felix abiens , ne summa uideret</l>
            <l n="6.918">Excidia et claris quod restat dedecus armis</l>
            <l n="6.919">Fraternosque suosque simul patrieque dolores .</l>
         </div>
         <div n="7">
            <head>
               <num>VII</num>
            </head>
            <l n="7.1">Nescius extincti iuuenis ferus Hanibal instans</l>
            <l n="7.2">Bellum animo et uarios agitans sub pectore casus ,</l>
            <l n="7.3">Fraternam sperabat opem , iamque affore classem</l>
            <l n="7.4">Illius ac dulces cupide sibi fingere uultus ,</l>
            <l n="7.5">Fingere colloquia et Latiis quid passus in aruis</l>
            <l n="7.6">Audire et proprios fratri narrare labores ,</l>
            <l n="7.7">Inque sibi infestos ulcisci in tempore ciues ,</l>
            <l n="7.8">Hannonem ante alios . Acies dum mente frequenter</l>
            <l n="7.9">Instruit atque equitum circumdat cornua , semper</l>
            <l n="7.10">Germanum armauit primaque in fronte locauit .</l>
            <l n="7.11">Spem quoque non nunquam mens immoderata uetustam</l>
            <l n="7.12">Rettulit imperii : caro tunc grandia fratri</l>
            <l n="7.13">Italiamque dedit partem , regemque uocauit ;</l>
            <l n="7.14">Atque superuacuis ignarus pectora ueri</l>
            <l n="7.15">Implicuit curis . uolucris uelut anxia nido</l>
            <l n="7.16">Pabula dum cumulet , memori torquetur amore</l>
            <l n="7.17">Assiduoque fremit studio et suspenditur alis ,</l>
            <l n="7.18">Cui tamen interea generis spem forte malignus</l>
            <l n="7.19">Abstulerit natos atque incunabula pastor .</l>
            <l n="7.20">Non procul Hanibalis distabat cursus ab Afro</l>
            <l n="7.21">Litore , cum iussus raptim fastigia mali</l>
            <l n="7.22">Nauita conscendit , quam classis prenderet oram</l>
            <l n="7.23">uisurus ; summoque sedens in uertice ligni</l>
            <l n="7.24">" Diruta " respondit " spectamus saxa sepulcri ;</l>
            <l n="7.25">Huc recto impellens fert uentus tramite proram . "</l>
            <l n="7.26">Tristior augurio " Clauum rege , carbasa uolue !</l>
            <l n="7.27">Flecte uiam cursumque alio melioribus " inquit</l>
            <l n="7.28">" Auspiciis detorque meum . " Tum iussa magistri</l>
            <l n="7.29">Expediunt , ac uersa uadis ad proxima Leptis</l>
            <l n="7.30">Litora solicito peruenit remige classis .</l>
            <l n="7.31">Qui status interea Romanis esset in oris</l>
            <l n="7.32">Quiue foret Libicis , que spes , qui terror utrimque</l>
            <l n="7.33">uolueret alterno fluitantes turbine mentes ,</l>
            <l n="7.34">Dictu difficile est . Quotiens ingentia duri</l>
            <l n="7.35">Hanibalis monimenta animis confectaque bella</l>
            <l n="7.36">Obuersabantur , tunc spes Romana cadebat</l>
            <l n="7.37">uicta retro ; at quotiens clari occurrebat imago</l>
            <l n="7.38">Scipiade florensque uiri et spectata iuuentus</l>
            <l n="7.39">Ac uirtus infracta malis , Spes pulchra redibat</l>
            <l n="7.40">Tunc Italis , Terrorque iterum transibat ad hostes .</l>
            <l n="7.41">Et quanquam Latiis depulsum finibus acrem</l>
            <l n="7.42">Hanibalem fratremque oculis Respublica letis</l>
            <l n="7.43">Cerneret , ast alia urgebat precordia cura :</l>
            <l n="7.44">Segnities suspecta ducum , quibus omne Senatus</l>
            <l n="7.45">Mandarat studium ne quo molimine possent</l>
            <l n="7.46">In Libiam transire hostes , neu terra uel equor</l>
            <l n="7.47">Securum prestaret iter . Discrimine nullo</l>
            <l n="7.48">Nunc ambos abiisse simul : nempe una pericli</l>
            <l n="7.49">Conditio , sed campus erat discriminis alter ,</l>
            <l n="7.50">Collectisque domi Penorum uiribus , ingens</l>
            <l n="7.51">Casus et excidium metuendum instabat et hora</l>
            <l n="7.52">Ultima Romani imperii . Ceu corpus in omne</l>
            <l n="7.53">Si longeua fuit scabies abiensque repente</l>
            <l n="7.54">Deserat extremamque cutem partesque patentes ,</l>
            <l n="7.55">Gaudia corripiunt animum ; si forsitan eger</l>
            <l n="7.56">Sentiat abstrusum introrsum turgescere pectus ,</l>
            <l n="7.57">Horrescit peiora timens , pestemque priorem</l>
            <l n="7.58">Optat et in regnum cordis dolet esse coactam :</l>
            <l n="7.59">Sic metus extinctus minime , licet hoste remoto ,</l>
            <l n="7.60">uerum alio translatus , idem grauiusque periclum</l>
            <l n="7.61">uisceribus superesse monet . Magnumque timendi</l>
            <l n="7.62">Calcar erat Fabii presens quasi semper imago ,</l>
            <l n="7.63">Cui longe presaga uiro sapiensque futuri</l>
            <l n="7.64">Mens fuerat certoque uelut prudentia uati .</l>
            <l n="7.65">Ille quidem uulgo solitus predicere semper ,</l>
            <l n="7.66">Si quando patriam peteret ferus Hanibal , Urbi</l>
            <l n="7.67">Tunc ueros instare metus et flebile tempus :</l>
            <l n="7.68">Non ibi ductores pauidos regesque fugaces</l>
            <l n="7.69">uenturos acie aduersa , non lecta per agros</l>
            <l n="7.70">Agmina pastorum propere , uerum arma tremendum</l>
            <l n="7.71">Laturum Hanibalem , cuius memorare triumphos</l>
            <l n="7.72">Expleat annales ; plures qui truserit Orco</l>
            <l n="7.73">Romuleo ex populo , uidue quam liquerit Urbi ;</l>
            <l n="7.74">Ast utrumque latus circum belloque geluque</l>
            <l n="7.75">Duratas longaque fame uallare cohortes ;</l>
            <l n="7.76">Quin etiam multos quibus ars celeberrima passim est</l>
            <l n="7.77">Romanos iugulare duces , quorum agmina nudis</l>
            <l n="7.78">Scipiade occurrent gladiis . Nil nominis illic</l>
            <l n="7.79">Maiestas ualitura duci , nil forma genusque ,</l>
            <l n="7.80">Fabula nil ortus , nil colloquiumque deorum .</l>
            <l n="7.81">Dixerat hec Fabius , quoniamque id morte sub ipsa</l>
            <l n="7.82">uaticinatus erat , ueluti suprema minantis</l>
            <l n="7.83">Dicta patris memori nunc iactabantur in urbe ,</l>
            <l n="7.84">Terrebantque animos . At enim iam parta per agros</l>
            <l n="7.85">Tot uotis optata quies uultusque serenus</l>
            <l n="7.86">Ausonie letam merito persoluere plebem</l>
            <l n="7.87">uota iubent superis . Per quinque altaria flammis</l>
            <l n="7.88">Incaluere dies , totidemque onerata coronis</l>
            <l n="7.89">Limina cuncta deum uiridique comantia lauro .</l>
            <l n="7.90">Hanibal a Lepti trepidis rumoribus actus</l>
            <l n="7.91">Ad Zammam celebrabat iter . Iamque omnia late</l>
            <l n="7.92">Scipio uastabat : facibus iam rura uel armis</l>
            <l n="7.93">Ditia Romanis ardebant . Ultima secum</l>
            <l n="7.94">Prelia dum pensat Penus subitosque ueretur</l>
            <l n="7.95">Congressus , certos statuit premittere contra</l>
            <l n="7.96">Qui referant qua sint hostes regione locorum ,</l>
            <l n="7.97">Quidue agitent : quo fulsa situ quoue ordine castra</l>
            <l n="7.98">Consistant . Tulit hos leuo Fortuna profectos</l>
            <l n="7.99">Tramite ; castrorum incautos custodia captos</l>
            <l n="7.100">Pertraxit ducis ante pedes . Tunc ille tribunis</l>
            <l n="7.101">Imperat ut circumductis per singula monstrent</l>
            <l n="7.102">Castrorum armorumque genus uultusque uirorum</l>
            <l n="7.103">Atque equitum peditumque habitus numerumque manusque .</l>
            <l n="7.104">Paretur . Sic intrepidi tentoria passim</l>
            <l n="7.105">Circumeunt : omnem abstulerat dux ipse pauorem .</l>
            <l n="7.106">Mirantur morem indomitum legesque seueras</l>
            <l n="7.107">Militie durasque manus atque apta labori</l>
            <l n="7.108">Corpora non glacie nec ui frangenda nec estu ,</l>
            <l n="7.109">Atque cicatrices aduerso corpore crebras</l>
            <l n="7.110">Ingentesque acres oculos testantiaque altos</l>
            <l n="7.111">Ora animos et uerba tonis resonantia miris .</l>
            <l n="7.112">Postquam cuncta uiris sunt explorata , reuersos</l>
            <l n="7.113">Scipio subridens placide uultuque sereno</l>
            <l n="7.114">Alloquitur firmatque animos : " Satis omnia numquid</l>
            <l n="7.115">Iuistis per castra , uiri , nostrosque paratus ?</l>
            <l n="7.116">Siquid adhuc superest , securi cuncta uidete</l>
            <l n="7.117">Et uestro narrate duci . " Sic ille benigne</l>
            <l n="7.118">Hortatus dubios hominemne deumne loquentem</l>
            <l n="7.119">Audissent , stupidosque incerta mente reliquit .</l>
            <l n="7.120">Inde uiris sumptus prestatur opimus equisque ,</l>
            <l n="7.121">Concessi comitesque uie , qui tuta locorum</l>
            <l n="7.122">Ostendant , nutuque tegant , ne forte per agros</l>
            <l n="7.123">Sparsa manus iustam oblato putet hoste rapinam .</l>
            <l n="7.124">Talia dum Latius peragit dux , forsitan illo</l>
            <l n="7.125">Massinissa die peditumque equitumque caterue</l>
            <l n="7.126">Ingentes alacri ueniunt in castra fragore .</l>
            <l n="7.127">Omnibus ex uisis nil tam perterruit asprum</l>
            <l n="7.128">Hanibalem quam clara hostis fiducia , magnas</l>
            <l n="7.129">Spes animo uoluentis enim , nec bella pauentis .</l>
            <l n="7.130">Attamen extremas quoniam iam Fata ruinas</l>
            <l n="7.131">Urgebant , aderatque dies qui nubila sortis</l>
            <l n="7.132">Pelleret ambigue , statuit tentare loquendo</l>
            <l n="7.133">Ante ducis mentem aduersi , si flectere possit</l>
            <l n="7.134">Consilio , pacisque nouos infundere amores :</l>
            <l n="7.135">Siue illa egregia morum dulcedine tactus ,</l>
            <l n="7.136">Seu uentura pauens , seu iam longeua laborum</l>
            <l n="7.137">Tedia pertesus , seu fraudem inuoluere uerbis</l>
            <l n="7.138">Insidiasque parans solitasque recurrere ad artes .</l>
            <l n="7.139">Nuntius hec propter premissus pergit ad hostem</l>
            <l n="7.140">Colloquiumque petit . Nihil aduersatus ; et ambo</l>
            <l n="7.141">Castra mouent ex composito , multumque propinquis</l>
            <l n="7.142">Consedere locis , facilis congressus ubi illos</l>
            <l n="7.143">Iungeret . Exiguis urbs Nargara moenibus inde est</l>
            <l n="7.144">Haud procul . Hunc Scipio raptim munimine collem</l>
            <l n="7.145">Occupat . Hec sedes tutis aptissima castris :</l>
            <l n="7.146">Dulcis aque fontes illic et pabula passim</l>
            <l n="7.147">Opportuna uiris et equis . uix milibus alter</l>
            <l n="7.148">Quatuor aduersis ductor distantia castris</l>
            <l n="7.149">Ardua communit , scatebris ubi nulla benignis</l>
            <l n="7.150">Limpha caput tollit camposque irrorat inertes ,</l>
            <l n="7.151">Neue diu mora tuta foret , sitis ipsa uetabat .</l>
            <l n="7.152">In medio tumulus legitur conspectus utrimque</l>
            <l n="7.153">Detectusque situ , nequid inter frondea claustra</l>
            <l n="7.154">Antraque siluarum fraudisque dolique lateret :</l>
            <l n="7.155">Marcellus terrebat enim et collega peremptus .</l>
            <l n="7.156">Hinc illinc armate acies huc gressibus equis</l>
            <l n="7.157">Agmine quadrato ueniunt , paribusque remote</l>
            <l n="7.158">Subsistunt spatiis . At dux pregressus uterque</l>
            <l n="7.159">Cornipede excelso positis concorditer armis ;</l>
            <l n="7.160">Pone suus quemque est testisque comesque secutus</l>
            <l n="7.161">Unicus interpres . Tumulo sic cominus ambo</l>
            <l n="7.162">Conueniunt , summi siquidem regumque ducumque</l>
            <l n="7.163">Quos aut prima tulit celi quocumque sub axe</l>
            <l n="7.164">Aut etas latura sequens . Ceu bella Gigantes</l>
            <l n="7.165">Si renouent indigna deis , stentque agmina contra ,</l>
            <l n="7.166">Fulmine deposito procedat Iupiter ingens</l>
            <l n="7.167">Mercuriusque comes ; tum pars aduersa Tipheum</l>
            <l n="7.168">Mittat , et huic comitem se turpis homunculus addat ;</l>
            <l n="7.169">At longe armati spectent commercia fratres</l>
            <l n="7.170">Terrigene : tum parte alia furor ipse deorum</l>
            <l n="7.171">Conticeat : promat Phebus teneatque sagittas ,</l>
            <l n="7.172">Horrificamque minax quatiat procul egida Pallas ;</l>
            <l n="7.173">Terra tremat , uibrent ignes et fulguret ether ;</l>
            <l n="7.174">Motibus haud aliis alioque horrore uidentum</l>
            <l n="7.175">Conuenere pares . Sileant mihi cuncta priorum</l>
            <l n="7.176">Nomina ! Non alias nullo consistere campo</l>
            <l n="7.177">Maiores Fortuna duos uisisse negabit .</l>
            <l n="7.178">Alter ad alterius conspectum hesere uicissim</l>
            <l n="7.179">Immoti . Tum multa alto sub corde mouentes ,</l>
            <l n="7.180">Dum stupor attonitos habuit , siluere parumper :</l>
            <l n="7.181">Scipio fulminei cernens horrentia circum</l>
            <l n="7.182">Ora ducis uultusque truces , " Hic , Iupiter ! ille est</l>
            <l n="7.183">Cuius ab armatis legionibus ora timentur ,</l>
            <l n="7.184">Italie terror , murus Carthaginis arxque ,</l>
            <l n="7.185">Hesperie domitor , qui Gallica rura peragrans</l>
            <l n="7.186">Fregit inaccessas Alpes callemque niuosum</l>
            <l n="7.187">Natura luctante dedit ; tot nostra cecidit</l>
            <l n="7.188">Agmina , totque duces , totiens qui lumina nostro</l>
            <l n="7.189">Sanguine foedauit , campo potuitque patenti</l>
            <l n="7.190">Atque acie iusta magnum superare parentem</l>
            <l n="7.191">Meque simul iuuenem ; pauide qui limina Rome</l>
            <l n="7.192">Non ferro nostrique metu , sed numine certo</l>
            <l n="7.193">Presentique deum nimbisque fauentibus urbi</l>
            <l n="7.194">Liquit , et erubeo nostram debere salutem</l>
            <l n="7.195">Non animis , non uirtuti , non fortibus armis ,</l>
            <l n="7.196">Sed tempestatis tantum auxiliaribus undis . "</l>
            <l n="7.197">Talia uoluebat Scipio . Contra Hanibal : " Hic est ,</l>
            <l n="7.198">Hic cuius tenera iam nunc etate remotos</l>
            <l n="7.199">Fama polos penetrat ; cuius dant credula summis</l>
            <l n="7.200">Secula numinibus - uirtus quia suggerit - ortum ;</l>
            <l n="7.201">Sanguine qui patrio madidum contingere campum</l>
            <l n="7.202">Non timuit , cladesque suas tam fortiter ultus</l>
            <l n="7.203">Insequitur uictos et nos post prelia tanta</l>
            <l n="7.204">Hispana tellure fugat , nostrosque labores</l>
            <l n="7.205">Irritat . Iste abitum cunctis meditantibus unus</l>
            <l n="7.206">Consilium uertit , cunctisque trementibus idem</l>
            <l n="7.207">Constitit immotus . Nullus sua rura tueri</l>
            <l n="7.208">Audebat : nostras en iste insultat in arces .</l>
            <l n="7.209">Hic regem , cui nostra ingens innixa manebat</l>
            <l n="7.210">Spes , prius alloquio flexit , mox fregit aperta</l>
            <l n="7.211">Perdomuitque acie uictumque in uincla coegit .</l>
            <l n="7.212">Me quoque deiecit prius hic quam uiderit ; et nunc</l>
            <l n="7.213">Expulit Italia . Quid multa ? uel iste profecto</l>
            <l n="7.214">Est mihi , uel nullus toto metuendus in orbe . "</l>
            <l n="7.215">Que dum cuncta pares oculi trepidantis in ictu</l>
            <l n="7.216">uoluissent animis , incepta silentia rumpens</l>
            <l n="7.217">Hanibal hec primus : " Si me mea fata maligno</l>
            <l n="7.218">Sidere damnabant ut tot post bella peracta</l>
            <l n="7.219">Totque acies cesas , tot campis milia fusa</l>
            <l n="7.220">Solus ego pacem a uobis petiturus inermis ,</l>
            <l n="7.221">Fortuna uariante uices , supplexque uenirem ,</l>
            <l n="7.222">Gratulor , ex cunctis quibus hoc decus illa parabat</l>
            <l n="7.223">Te potius mihi sorte datum ; quia nobilis ingens</l>
            <l n="7.224">Solamen mihi uictor erit , minimumque pudebit</l>
            <l n="7.225">Sub tanto cecidisse uiro . Tibi gloria porro</l>
            <l n="7.226">Ultima non fuerit - nisi mens me conscia fallit -</l>
            <l n="7.227">Hanibalem , cui de uobis tot larga triumphos</l>
            <l n="7.228">Fata dabant , cui tot campis atque agmine fracti</l>
            <l n="7.229">Romani cessere duces , tibi cedere soli ,</l>
            <l n="7.230">Non acie , non ui , solo sed nomine uictum .</l>
            <l n="7.231">Ludibrium quoque Fortune , que bella parenti</l>
            <l n="7.232">Cepta tuo mecum nato claudenda reseruat ,</l>
            <l n="7.233">Indigner stupeamne magie ? Namque ille per arma</l>
            <l n="7.234">Dux acer , plenis uictor fortissimus annis ,</l>
            <l n="7.235">Ille mihi cessit iuueni , uictusque Latinis</l>
            <l n="7.236">Finibus est . Contra tu nunc iuuenilibus annis</l>
            <l n="7.237">In propria me nempe domo sine uulnere uinces</l>
            <l n="7.238">Tempore iam belloque ducem uictricia signa</l>
            <l n="7.239">Duratosque animos durataque membra gerentem .</l>
            <l n="7.240">Cura quidem , fateor , fuerat pulcherrima pacis</l>
            <l n="7.241">Gentibus indomitis . Nec enim Trinacria nobis ,</l>
            <l n="7.242">Non fera Sardinie tellus , non tractus Hiberus</l>
            <l n="7.243">Premia magna satis pro tot iam classibus aut tot</l>
            <l n="7.244">Sunt exercitibus , pro tanto sanguine fuso .</l>
            <l n="7.245">Culpari transacta tamen licet usque loquendo ,</l>
            <l n="7.246">Mutari uetitum est . Transuerso calle furentes</l>
            <l n="7.247">Traxit auaritie rabies . Aliena petebam :</l>
            <l n="7.248">Urgeor in propriis . Spes immoderata fefellit</l>
            <l n="7.249">Atque animus paris impatiens . Sic blanda parumper</l>
            <l n="7.250">Fortuna , in magnis alio furit improba uultu .</l>
            <l n="7.251">Casibus hec uariis - nisi me quoque fallere dulce est -</l>
            <l n="7.252">Iam satis edocuit : non sat sibi credere tutum .</l>
            <l n="7.253">Hinc ratione meos moderantem certius actus</l>
            <l n="7.254">Cepit pacis amor . Tua sed feruentior etas</l>
            <l n="7.255">Et fortuna diu felix exterret , utrumque</l>
            <l n="7.256">Consilio aduersum pacis studiisque quietis .</l>
            <l n="7.257">Namque ego commemini medio feruore iuuente</l>
            <l n="7.258">Qualis apud Trebiam fuerim , - permitte profari -</l>
            <l n="7.259">Qualis apud Cannas ! Talem te suspicor esse .</l>
            <l n="7.260">Nempe uirens etas et famosissima clari</l>
            <l n="7.261">Te uindicta patris , te tot felicia bella</l>
            <l n="7.262">Africe et Hesperie et nunquam mentita secundos</l>
            <l n="7.263">Successus Fortuna leuat . Satis omnia noui .</l>
            <l n="7.264">Preterea expertus totiens , scio quanta libido est</l>
            <l n="7.265">uincendi , quantumque decus uictoria . Quando</l>
            <l n="7.266">Certa foret , fateor , rerum est dulcissima ; sed nunc</l>
            <l n="7.267">Quis deus hanc uobis , qui non et fallere possit ,</l>
            <l n="7.268">Pollicitus ? mihi crede , aderunt , nisi sistimus iras ,</l>
            <l n="7.269">Corpora , ferrum , animi uultusque manusque uirorum</l>
            <l n="7.270">Agmine ab aduerso . Simul hic quem cernis inermem ,</l>
            <l n="7.271">Alter erit , pectusque aliud fronsque altera longe ;</l>
            <l n="7.272">Nec sonus hic uocis nec pacis inertia uerba .</l>
            <l n="7.273">Ergo animos assume nouos neu nomina pacis</l>
            <l n="7.274">uile sonent . ' Pulcra est ' inquis ' uictoria ' . Sed spes</l>
            <l n="7.275">Anxia uincendi . Pax est pulcherrima rerum .</l>
            <l n="7.276">Hec tibi certa patet , nisi respuis . Omnia uersa</l>
            <l n="7.277">Et quotiens animos presentia prospera tollunt ,</l>
            <l n="7.278">Ante acres intende oculos circumque retroque ,</l>
            <l n="7.279">Nec quid leta ferat tantum Fortuna tulitue ,</l>
            <l n="7.280">Sed quid ferre potest animo metire sagaci .</l>
            <l n="7.281">Nil facies recte , nisi cum spes uenerit illinc ,</l>
            <l n="7.282">Hinc metus occurrat . Tibi sin uictoria forsan</l>
            <l n="7.283">Cesserit : et quantum est propriis quod laudibus addis ?</l>
            <l n="7.284">uictor es et uincis , uixque unum mille triumphis</l>
            <l n="7.285">Adicis . At si forte diu comitata repente</l>
            <l n="7.286">Destituant te Fata , ruis pereuntque labores</l>
            <l n="7.287">Innumeri spesque ampla simul . Consultor et hostis</l>
            <l n="7.288">Unus adest : odium sileat , res firment utrimque</l>
            <l n="7.289">Utile consilium et si nulla pericula terrent ,</l>
            <l n="7.290">At retrahat saltem studium te nominis alti .</l>
            <l n="7.291">Altius ire nequit : nunc conseruare labora .</l>
            <l n="7.292">Magnus enim labor est magne custodia fame .</l>
            <l n="7.293">uisne tot egregios actus et tempore tanto</l>
            <l n="7.294">Quesitum decus unius committere casus</l>
            <l n="7.295">Arbitrio ? uisne una dies tot subruat annos ?</l>
            <l n="7.296">Fortunam frenare suam finemque secundis</l>
            <l n="7.297">Ponere consilium est , nec parue accessio magne</l>
            <l n="7.298">Fortune est tenuisse modum . Si frena relaxas ,</l>
            <l n="7.299">Corrues in preceps . Possem te multa monere ;</l>
            <l n="7.300">Namque exemplorum magna est mihi copia . Quantus</l>
            <l n="7.301">uir fuerat Cirus ? Tamen is dum fine sine ullo</l>
            <l n="7.302">Credulus insequitur Fortunam , turpiter alto</l>
            <l n="7.303">Excidit e solio . Cumulus fuit ille pudori ,</l>
            <l n="7.304">Feminea cecidisse manu . Felicia Pirrus</l>
            <l n="7.305">Arma tulit : quanta potuit cum laude reuerti</l>
            <l n="7.306">In regnum ! uobis etiam mansisset amicus ,</l>
            <l n="7.307">Ut reor , illa animi tanta dulcedine , tali</l>
            <l n="7.308">Dignus amicitia . Sed dum nec frena tenere ,</l>
            <l n="7.309">Nec cursum cohibere potest , collapsus ad ima</l>
            <l n="7.310">Corruit . Hic medio si permansisset , abunde</l>
            <l n="7.311">Sparserat Epiri celebrem per secula famam :</l>
            <l n="7.312">Ha quotiens Italo rex formidatus in orbe !</l>
            <l n="7.313">Trinacrie diadema tulit : mox cognitus Artho</l>
            <l n="7.314">Sceptra etiam Macedum arripuit . Sed sistere nusquam</l>
            <l n="7.315">Dum ualet , ille uiris inuictus , gloria uulgi</l>
            <l n="7.316">Feminei Argolico ruit ingens uictima saxo .</l>
            <l n="7.317">Sed quia uestra magis fortasse exempla mouebunt ,</l>
            <l n="7.318">Hac ipsa in patria Regulum Fortuna supremis</l>
            <l n="7.319">Equarat ducibus . Sed dum conscendere ad astra</l>
            <l n="7.320">Nititur , in tergum iacuit resupinus , acerbo</l>
            <l n="7.321">Fine decus partum claudens . Aliena renarro</l>
            <l n="7.322">Meque libens taceo . Fato iactatus utroque ,</l>
            <l n="7.323">Quid sim , quid fuerim , cernis . uix notius usquam</l>
            <l n="7.324">Inuenis exemplum , Fortuna uolubilis in quo</l>
            <l n="7.325">Luserit illa magis . Tutum est discedere sensim</l>
            <l n="7.326">Illius e gremio , nimium nec fidere blandis .</l>
            <l n="7.327">uin tu illi prestare fidem , que uoluere nunquam</l>
            <l n="7.328">Desinit instabilem uiolento turbine rotam ?</l>
            <l n="7.329">Que non ceca modo est , sed cecos efficit illos</l>
            <l n="7.330">Quos complexa sinu est , nunquamue attollit et implet</l>
            <l n="7.331">Muneribus falsis , nisi quos de culmine summo</l>
            <l n="7.332">uertere precipiti fuerit meditata ruina ?</l>
            <l n="7.333">At fuerit suspecta tibi iam federe fracto</l>
            <l n="7.334">Punica forte fides . Sed tu desiste uereri :</l>
            <l n="7.335">Tempus pacis adest . Et uos , nisi falsa relatu</l>
            <l n="7.336">Audiui , pactum fedus spreuistis , auorum</l>
            <l n="7.337">Tempore , quod minime dignis auctoribus ictum</l>
            <l n="7.338">Esse uideretur . Nos si Fortuna maligne</l>
            <l n="7.339">Strauit humi , reris forsan cecidisse decoris</l>
            <l n="7.340">Omne simul studium ? Non sic nos numina leuo</l>
            <l n="7.341">Sidere prospiciunt . Fateor , non omnibus eque</l>
            <l n="7.342">Publica fata uelim et patrios committere casus .</l>
            <l n="7.343">Nunc autem de pace agitur tractantibus illis</l>
            <l n="7.344">Quorum primus honos pacis bellique futurus</l>
            <l n="7.345">Et labor aut requies . Equidem , quia bella mouendi</l>
            <l n="7.346">Auctor eram , donec uetuerunt Fata , tetendi</l>
            <l n="7.347">Ut faustus foret euentus . Sic federa certe</l>
            <l n="7.348">Consilio firmata meo pacemque tuebor :</l>
            <l n="7.349">Que nobis inhonesta quidem ; sed uelle necesse est .</l>
            <l n="7.350">At uobis speciosa uenit . Sit dicere quamquam</l>
            <l n="7.351">uictorum pacis leges penamque iubere ,</l>
            <l n="7.352">Tu tamen hanc patiare reos imponere mulctam</l>
            <l n="7.353">Ore uelim proprio , nostris erroribus equam .</l>
            <l n="7.354">Hesperie tractus atque arua nouissima mundi</l>
            <l n="7.355">Eolieque triceps regio et Sardinia et omnis</l>
            <l n="7.356">Insula Tirreno aut Libico perfusa profundo</l>
            <l n="7.357">uestra sit : hinc alia ex aliis conquirite regna ,</l>
            <l n="7.358">Ite per extremos axes atque inuia ferro</l>
            <l n="7.359">Pandite fulmineo , reges calcate superbos ,</l>
            <l n="7.360">uestra sub occasu uictricia signa ferantur</l>
            <l n="7.361">In Boream et solis tandem uoluantur ad ortus .</l>
            <l n="7.362">Nos autem Libicis arctati finibus , inde</l>
            <l n="7.363">uos dominos rerum longinquaque cuncta regentes</l>
            <l n="7.364">Imperia et multum terraque marique timendos</l>
            <l n="7.365">Cernamus , superis postquam Fatoque potenti</l>
            <l n="7.366">Id placitum . " Tantum ille graui sermone profatus</l>
            <l n="7.367">Subticuit ; contra Scipio cui talia reddit :</l>
            <l n="7.368">" Certus eram quecumque mihi promissa fuissent ,</l>
            <l n="7.369">Aduentu turbanda tuo , nec federa Penos</l>
            <l n="7.370">Iusue hominum uel sacra deum seruare paratos ,</l>
            <l n="7.371">Ni cogente metu . Prius hic grauis astra uolatu</l>
            <l n="7.372">Scandet equus , prius hic solidus per inania collis</l>
            <l n="7.373">Ascendet , celumque cauo subsidet Auerno ,</l>
            <l n="7.374">Quam uobis sit amica Fides . Sed iusta deorum</l>
            <l n="7.375">Ultio persequitur sontes , stirpemque profanam</l>
            <l n="7.376">uerberat et , claudo quamquam pede nisa , fugaces</l>
            <l n="7.377">Preuenit interdum . Scelerum spectator ab alto</l>
            <l n="7.378">Perfidieque Deus . . . , quamquam tibi fabula uana est ,</l>
            <l n="7.379">Hanibal , esse Deum . Quotiens rubicunda cruente</l>
            <l n="7.380">Litora pulsarunt absorptis classibus unde !</l>
            <l n="7.381">uiscera bellantum pelago quot sparsa natarunt !</l>
            <l n="7.382">Quot trunce aut lacere afflictim super equora puppes !</l>
            <l n="7.383">Quot tabo undantes estu iactante carine !</l>
            <l n="7.384">Quot clipei et tetro stillantes sanguine postes !</l>
            <l n="7.385">Credis adhuc non esse Deum ? Sic pectore prorsus</l>
            <l n="7.386">Egatis abrasit non multum annosa uetustas ?</l>
            <l n="7.387">Bis prius aduersum nos arma nefanda tulistis ,</l>
            <l n="7.388">Nosque lacessiti semper , sociisque fauentes</l>
            <l n="7.389">Id meritis , contra stetimus certare coacti .</l>
            <l n="7.390">Nos Pietas quondam Siculis succurrere iussit ;</l>
            <l n="7.391">Nunc autem Hispanis , in quos tua maxima quantum</l>
            <l n="7.392">Seuitia exarsit ! Dolor est meminisse pudorque ;</l>
            <l n="7.393">Sera nimis miserie quoniam Romana fuerunt</l>
            <l n="7.394">Auxilia , atque ingens infamia nostra Saguntum est .</l>
            <l n="7.395">At Deus ille , Deus quem uos contemnitis , equas</l>
            <l n="7.396">Exegit penas meritis , bellique prioris</l>
            <l n="7.397">Exitus ille fuit , quem uos sensistis , et idem</l>
            <l n="7.398">Huius erit , nisi iusta Deum uindicta fatigat .</l>
            <l n="7.399">Si qua tamen medio tulimus , que multa fatemur ,</l>
            <l n="7.400">uulnera , permisit forsan rectissimus ultor ,</l>
            <l n="7.401">Exercens purgansque pios . Sed prisca relinquo :</l>
            <l n="7.402">Si tibi cura manet , ne pax tua ciuibus obsit ,</l>
            <l n="7.403">Et mihi , perfidie ne premia forte reportent ,</l>
            <l n="7.404">Est animus . Quid enim ? nunc uos et federa et omnem</l>
            <l n="7.405">Spem pacis uiolasse parum est ; nunc federa rursus</l>
            <l n="7.406">Et pacem , indignos quos prima iniuria fecit</l>
            <l n="7.407">Conditione pari , petitis leuiore secundam :</l>
            <l n="7.408">Nec pudet ! et quantis sese Fortuna reuoluat</l>
            <l n="7.409">Casibus admoneor , quam sit uia lubrica magne</l>
            <l n="7.410">Fortune ; iubeor reges meminisse ducesque</l>
            <l n="7.411">Quos mutata gradu subito deiecit ab alto ;</l>
            <l n="7.412">Exemplisque premor . Scio quod mortalia nobis</l>
            <l n="7.413">Corpora sunt , animi eterni ; scio multa sepultis</l>
            <l n="7.414">Supplitia et longos scelerum superesse dolores ;</l>
            <l n="7.415">Hic famam restare bonis eternaque celo</l>
            <l n="7.416">Premia . uisne aliud docilem , uir docte , monere ?</l>
            <l n="7.417">Casibus expositum scio me ; teque armipotentem</l>
            <l n="7.418">Egregiumque ducem fateor : desiste minari .</l>
            <l n="7.419">Scimus : et hinc maior nostris speratur ab armis</l>
            <l n="7.420">Gloria . Nec regnum Fortune ignoro iocantis</l>
            <l n="7.421">Rebus in humanis . At nulla potentia summo</l>
            <l n="7.422">Est equanda Deo . Solet hic pia bella fouentes</l>
            <l n="7.423">Auxilio firmare suo . At ne forte moremur</l>
            <l n="7.424">Hunc totum per uerba diem , si federa uobis</l>
            <l n="7.425">Prima placent , ratibusque recens iniuria nostris</l>
            <l n="7.426">Legatisque illata aliqua purgatur , habetis</l>
            <l n="7.427">Quod petitis , neu polliciti puter inscius , ingens</l>
            <l n="7.428">Munus habes pacem . Quonam fortuna reuersa est</l>
            <l n="7.429">uestra uides . Si dum Latio tua fama tonabat</l>
            <l n="7.430">Tempestate graui bellorum , mitior hostis</l>
            <l n="7.431">Optasses eadem precibus , tunc forte superbum</l>
            <l n="7.432">Non prestare fuit . Nunc cum prope uictus et omni</l>
            <l n="7.433">Pulsus ab Italia metuensque et uelle subactus</l>
            <l n="7.434">Pacem ores , poterat recta cum fronte negari .</l>
            <l n="7.435">Et tamen , ut mundus uideat non aspera nobis</l>
            <l n="7.436">Deiecisse animos , non tollere prospera bella ,</l>
            <l n="7.437">Fortunaue pares habitus consistere in omni ,</l>
            <l n="7.438">Posteritasque notet non nos dulcedine prede</l>
            <l n="7.439">Prelia , non odiis , sed pacis amore mouere ,</l>
            <l n="7.440">Pax dabitur , fuerit uobis si pura uoluntas .</l>
            <l n="7.441">Sed quid uana refers ? Hac est Hispania dextra ,</l>
            <l n="7.442">Si nescis , multoque mihi iam parta cruore .</l>
            <l n="7.443">Cetera nostra uides . Stulta est iactantia dantis</l>
            <l n="7.444">Quod retinere nequit . De nostro munera fingis .</l>
            <l n="7.445">Proinde aliud paci pactisque prioribus ultro</l>
            <l n="7.446">Adice , si quid habes . Quod si nimis illa uidentur</l>
            <l n="7.447">Importuna animis , gladios atque arma parate ,</l>
            <l n="7.448">Indociles tolerare togam pacemque perosi . "</l>
            <l n="7.449">Dixerat , et tremula tellurem perculit hasta .</l>
            <l n="7.450">His dictis retro redeunt . Ceu cornua postquam</l>
            <l n="7.451">Obnixi tenuere diu grauibusque tumentes</l>
            <l n="7.452">Impleuere animos odiis nisuque maligno ,</l>
            <l n="7.453">Digressu tacito referunt uestigia tauri ,</l>
            <l n="7.454">Ut grauius toto coeant cum pondere rursus ,</l>
            <l n="7.455">Mugituque fero complent nemus omne frementes -</l>
            <l n="7.456">Circumstant reducesque acuunt in bella iuuence</l>
            <l n="7.457">Quemque sue - , talis ducibus redeuntibus ore</l>
            <l n="7.458">Spiritus , et talis tumido sub pectore feruor .</l>
            <l n="7.459">Postquam ad uicinas ambo rediere cohortes ,</l>
            <l n="7.460">Arma animosque parent in bella nouissima tandem</l>
            <l n="7.461">Edicunt : alacri celum tonat omne tumultu .</l>
            <l n="7.462">Tum uero urgentes stimulos uirtutis et estus</l>
            <l n="7.463">Irarumque faces grauiterque minantia uerba</l>
            <l n="7.464">Flammantesque oculos ardentiaque ora uideres :</l>
            <l n="7.465">Haud aliter quam cum stipulis immittere flammam</l>
            <l n="7.466">Forte ex composito late distantibus aruis</l>
            <l n="7.467">Discedunt gemini agricole ; dispersus in agros</l>
            <l n="7.468">Horridus alternos nunc hic , nunc cernitur illic ,</l>
            <l n="7.469">Et crepitante sono subitus micat ignis utrinque .</l>
            <l n="7.470">Ut uero in castra est reditum , clamore fauenti ,</l>
            <l n="7.471">Qualis apum strepitus regem circumstat ouantem ,</l>
            <l n="7.472">Pro se quisque ducum excipitur , cupidumque tuendi</l>
            <l n="7.473">Funditur inquirens certatim singula uulgus .</l>
            <l n="7.474">Unus in amborum castris discurrere sermo :</l>
            <l n="7.475">Supremum uenisse diem , nec premia belli</l>
            <l n="7.476">Qualia preteritis soleant spectare periclis ,</l>
            <l n="7.477">Nec penas instare pares . uictoribus orbem</l>
            <l n="7.478">Terrarum imperiumque sequens per cuncta patere</l>
            <l n="7.479">Secula ; tum uictis extremos affore casus :</l>
            <l n="7.480">Semianimis quod fracta metu propiorque cadenti</l>
            <l n="7.481">Carthago nondum icta tremat , Fatoque premente</l>
            <l n="7.482">Amplius immensam nequeat differre ruinam ;</l>
            <l n="7.483">Romanis non esse fuge , non collis amici</l>
            <l n="7.484">Presidium , obstrusosque abitus maris equore circum ,</l>
            <l n="7.485">Alarum celique fugam restare patentis .</l>
            <l n="7.486">Hinc igitur quoniam Terror , Spesque incitat illinc ,</l>
            <l n="7.487">Imperiumque ducum , uario permixta fragore</l>
            <l n="7.488">Castra modis reboant miris . Hic corrigit hastam ,</l>
            <l n="7.489">Ille acuit gladios , agiles probat ille sagittas ;</l>
            <l n="7.490">Induit hic galeam capiti cristasque trementes</l>
            <l n="7.491">Excolit , hic blando permulcens murmure fortem</l>
            <l n="7.492">Frenat equum phalerisque tegit ; studet ille recuruus</l>
            <l n="7.493">Ferratos aptare pedes unguemque cauatum</l>
            <l n="7.494">uerberat ac crebris tinnitibus inde fauillas</l>
            <l n="7.495">Elicit ; hic pictum clipeum textamque cathenis</l>
            <l n="7.496">Loricam exiguis tenuisque rigentia ferri</l>
            <l n="7.497">Tegmina circum humeros et fortia pectora ducit ;</l>
            <l n="7.498">Implicat hic ocreas femori tibiasque pedesque</l>
            <l n="7.499">Armat et aurata prefulget imagine poples .</l>
            <l n="7.500">. . . . . . . . . . . . . . . . . . . . . . . . . . . . . . . . . . . . . . . .</l>
            <l n="7.501">Hic mihi , Pierides , quoniam malora pusillis</l>
            <l n="7.502">uiribus aggredior , si uos ab origine semper</l>
            <l n="7.503">Dilexi coluique libens , si rite uocaui ,</l>
            <l n="7.504">Hic prebete animos totoque Elicone fauete .</l>
            <l n="7.505">Auia Castalie sitiens conuexa pererro ;</l>
            <l n="7.506">Urget amor fameque trahit spes blanda decore .</l>
            <l n="7.507">Lux ea terribili hinc illinc consumpta paratu</l>
            <l n="7.508">Cesserat et celso radiabant sidera celo .</l>
            <l n="7.509">Inclita magnificis opibus cultuque uerendo</l>
            <l n="7.510">Ethereas matrona uirens perlabitur auras .</l>
            <l n="7.511">Stat capiti diadema sacro turritaque frontis</l>
            <l n="7.512">Effigies sceptrumque manu , sed sparsa capillos</l>
            <l n="7.513">Et trepido festina gradu . Cui feruida contra</l>
            <l n="7.514">Multa minax mulier medioque perustior axe</l>
            <l n="7.515">Ac succincta sinus pauloque annosior ibat .</l>
            <l n="7.516">Illa quoque sceptrum et regni uiolenta gerebat</l>
            <l n="7.517">Signa , deos hominesque omnes regemque deorum</l>
            <l n="7.518">Aspernata animis . Ambe simul alta tenebant ,</l>
            <l n="7.519">Quaque rubens Martis metuendi luminis astrum</l>
            <l n="7.520">Scorpio chelarum amplexu caudaque tegebat ,</l>
            <l n="7.521">Utraque celestes pariter tempusque sub unum est</l>
            <l n="7.522">Introgressa fores . Illas mirantur euntes</l>
            <l n="7.523">Celicole : rapidos tenuerunt sidera cursus .</l>
            <l n="7.524">Ut summo solio coram stetit , altera raptim</l>
            <l n="7.525">Incipit : " En quantum facinus ! Iunonia longum</l>
            <l n="7.526">Hospita et eternum Fato statuente futura ,</l>
            <l n="7.527">Tentor ab Italia : nec tot sua uulnera prosunt ,</l>
            <l n="7.528">Nec quod , siqua fides gladiis , letale putaui ,</l>
            <l n="7.529">Cannarum memoranda dies . O fata deorum</l>
            <l n="7.530">Dura bonis ! Liceat iustas inferre querelas ,</l>
            <l n="7.531">Et celo non ficta loqui . Natura benigne</l>
            <l n="7.532">Mecum egit , fateor : superi inuidistis acerbi .</l>
            <l n="7.533">Equoris immensi pulcherrima litora clemens</l>
            <l n="7.534">Illa mihi circum dederat portusque decorem</l>
            <l n="7.535">Addiderat , celique aderat clementia blandi</l>
            <l n="7.536">Et uespertino uenientis ab axe Fauoni</l>
            <l n="7.537">Dulcior afflatus Zephirique tepentior aura .</l>
            <l n="7.538">Litoris aduersi frigus glaciale uidebam</l>
            <l n="7.539">Et post terga graues exurere cuncta calores ;</l>
            <l n="7.540">Ipsa meo contenta situ mediisque fruebar</l>
            <l n="7.541">Leta bonis . Poterat terre celestis imago</l>
            <l n="7.542">uera , nisi fallor , spectantibus illa uideri .</l>
            <l n="7.543">Adde tot illustres natos Martisque secundi</l>
            <l n="7.544">Tot titulos , tot gesta ducis famamque sonoram .</l>
            <l n="7.545">Non tibi , Mars , illum fratrem fateare pudendum .</l>
            <l n="7.546">Hunc quo Fata uirum rapuerunt inuida furtim</l>
            <l n="7.547">Tempore , uulgatum est . Quantos tunc ille paratus</l>
            <l n="7.548">Orsus erat , nomenque meum quo ferre putabat ,</l>
            <l n="7.549">Infelix , quanto flagrans genitricis amore !</l>
            <l n="7.550">Mitto alios : nam magna mihi numerosaque turba est .</l>
            <l n="7.551">Quanta mihi nuper qualisque nouissima proles</l>
            <l n="7.552">Contigerat ! Fateor , superi , mordaxque fatenti</l>
            <l n="7.553">Inuidia absistat : non ullum regia pascit</l>
            <l n="7.554">Maiorem generosa Iouis . Quis feruor in ullo</l>
            <l n="7.555">Par fuit , ex quo Prometheus subduxit ab astris</l>
            <l n="7.556">Particulam cecique infudit pectoris antro</l>
            <l n="7.557">Accenditque homines ? Quanta est constantia menti</l>
            <l n="7.558">Insita ! quam preceps per cuncta pericula fertur !</l>
            <l n="7.559">Credite : corporeo nisi mentem carcere clausam</l>
            <l n="7.560">Sarcina membrorum premeret , foret ille deorum</l>
            <l n="7.561">Ex numero , solioque altus radiante sederet .</l>
            <l n="7.562">Nomine non opus est , ubi soli conuenit uni</l>
            <l n="7.563">Quod loqueris ; factisque satis iam cognitus Orbi est</l>
            <l n="7.564">Hanibal . Ante suos perdent errantia calles</l>
            <l n="7.565">Sidera et Ethiopes niuibus grauis obruet estas</l>
            <l n="7.566">Ripheumque gelu Borea tepefacta liquenti</l>
            <l n="7.567">Soluet hiems , quam feta uiro produxerit illi</l>
            <l n="7.568">Terra parem . Nec fallit amor ; sed uera fatebor -</l>
            <l n="7.569">Parcite , Celicole - : uereor ne tristis alumno</l>
            <l n="7.570">Inuidia et cecus noceat Fauor . Aspice terras ,</l>
            <l n="7.571">Iupiter , Italie . uiden interstrata colonis</l>
            <l n="7.572">Arua suis ? uiden indigena uariata cruore</l>
            <l n="7.573">Flumina , et ignotis multum distantia terris</l>
            <l n="7.574">Busta ducum ? Potuit latum effudisse per Orbem</l>
            <l n="7.575">Hanibal iste meus , potuit disiungere montes</l>
            <l n="7.576">Et saxis arctare uagis . uerum obuius illi</l>
            <l n="7.577">Nunc deus est aliquis : quis enim mortalia contra</l>
            <l n="7.578">Arma ferat ? Puer aduerso uenit agmine nobis ;</l>
            <l n="7.579">En pudor , o superi ! Sed nec puer ille nec omnis</l>
            <l n="7.580">Terreat Ausonie tellus ! non illa , superbo</l>
            <l n="7.581">Quam tacitam hic uideo meditantem gaudia uultu</l>
            <l n="7.582">Aduersamque meis fatis . Hanc scilicet ipsam</l>
            <l n="7.583">Et formidatum mundo puerumque patremque</l>
            <l n="7.584">Una acie quondam collatis uicimus armis .</l>
            <l n="7.585">Nos nec adhuc tanto melior Fortuna fauore</l>
            <l n="7.586">Ceperat amplecti . Nunc tot firmata triumphis ,</l>
            <l n="7.587">Quid metuam , nisi forte deos ? Succurrite fame</l>
            <l n="7.588">Atque arcete nefas . Moriar nisi clauditur illo</l>
            <l n="7.589">Nescio quid puero , quod me iubet usque timere . "</l>
            <l n="7.590">Dixerat . At contra uultu ueneranda modesto</l>
            <l n="7.591">Altera procedit paulum manibusque coronam</l>
            <l n="7.592">Abicit ac sceptrum , pedibusque affusa Tonantis</l>
            <l n="7.593">Sic ait : " O magni suprema potentia mundi ,</l>
            <l n="7.594">Si tua Roma potest lacrimis perfundere sacros</l>
            <l n="7.595">Te patiente pedes precibusque inflectere iustis ,</l>
            <l n="7.596">O superumque hominumque sator rerumque creator</l>
            <l n="7.597">Optime , parce tuis , fer opem et moderare labores .</l>
            <l n="7.598">Quanta per Hesperium rapidis urgentibus Austris</l>
            <l n="7.599">Flamma latus nimboque nocens undante procella</l>
            <l n="7.600">Seuierit , mundo notum est et notius astris .</l>
            <l n="7.601">Nec mihi quod misere insultans nunc illa uirago</l>
            <l n="7.602">Obicit , infitior : candentes ossibus agros</l>
            <l n="7.603">Italie terrisque ducum dispersa sepulcra ,</l>
            <l n="7.604">Et quicquid misero armorum fert impetus Orbi</l>
            <l n="7.605">Sustinui ; solioque pater tu passus ab alto es .</l>
            <l n="7.606">Crimina sic meruisse reor mea . Respice tandem</l>
            <l n="7.607">Mitius afflictos ; et si mea crimina nondum</l>
            <l n="7.608">Sunt purgata satis , tua fulmine dextra corusco</l>
            <l n="7.609">Hoc caput inuisum et Tarpeias uerberet arces :</l>
            <l n="7.610">Hanibalem auertas ! Iamque auertisse uideris ,</l>
            <l n="7.611">Et frates actura tibi pro munere tanto</l>
            <l n="7.612">Aduenio . Timui , fateor , furiasque dolosque</l>
            <l n="7.613">Infandi ducis et laqueos simulataque uerba .</l>
            <l n="7.614">Ille etenim , sacra quem genetrix celo tenus effert</l>
            <l n="7.615">Atque ipsis insana deis tot laudibus equat ,</l>
            <l n="7.616">Fraudibus insidiisque magis confidere in armis</l>
            <l n="7.617">Quam uirtute solet . Possem sibi multa meorum</l>
            <l n="7.618">Funera natorum . . . dolor impedit heu heu quanta</l>
            <l n="7.619">Seuitia est quantumque nefas , quibus illa superbit !</l>
            <l n="7.620">Sic tales cecidisse duces ! Sed tempus aperte</l>
            <l n="7.621">Nunc uirtutis adest , iuuenem nisi Fata uirentem ,</l>
            <l n="7.622">Quem puerum uocat ipsa , odiis immitibus urgent :</l>
            <l n="7.623">Quod tu , summe parens , prohibe et permitte parenti</l>
            <l n="7.624">Id modo solicite . Cesset fraus : arma ferantur</l>
            <l n="7.625">Iusta acie ; liceat plano confligere campo .</l>
            <l n="7.626">uel nati me fallit amor , uel mira uidebis</l>
            <l n="7.627">Prelia et infames equantia uulnera Cannas .</l>
            <l n="7.628">Diuinos noui ipsa animos humanaque subter</l>
            <l n="7.629">Omnia cernentes ; non quod mihi fabula mundi</l>
            <l n="7.630">Persuadeat natum esse deum . Licet improba fando</l>
            <l n="7.631">Excitet inuidiam , diuino tentet honore</l>
            <l n="7.632">Predones licet ipsa suos celebrare deisque</l>
            <l n="7.633">Adnumeret ; mihi sufficiat decor ille uirorum</l>
            <l n="7.634">Scipio magnanimus , similem cui nulla tulerunt</l>
            <l n="7.635">Tempora , nulla ferent . Non hec me uera negabo</l>
            <l n="7.636">Credere : nempe animos diuinam accendere mentem</l>
            <l n="7.637">Illius , ac nullum sine numine posse benigno</l>
            <l n="7.638">Egregium reor esse uirum . Non astra morabor</l>
            <l n="7.639">Amplius . Aut nato faueas aut partibus equis</l>
            <l n="7.640">Sta medius fraudemque ueta . Si cesserit illa ,</l>
            <l n="7.641">uicimus haud dubie . Sed enim Iunonia iactat</l>
            <l n="7.642">Hospitia et superos hac sperat uoce mouere .</l>
            <l n="7.643">Fallitur , insanit . Stet semper nube sub iste</l>
            <l n="7.644">uel simili ! stabitque equidem . mihi pulchra Tonantis</l>
            <l n="7.645">Tarpeio stat colle domus , cui thura precesque</l>
            <l n="7.646">Deferimus , sed rite utinam ! Pia sacra docere</l>
            <l n="7.647">Tu potes ; et facies , nisi primo in limine celi</l>
            <l n="7.648">Fatorum uox intrantem exaudita fefellit .</l>
            <l n="7.649">Ergo age supplicibus pateant pia pectora uerbis ,</l>
            <l n="7.650">Celse parens hominum , spes summa et sola bonorum .</l>
            <l n="7.651">Audieram imperium terre pelagique supremum</l>
            <l n="7.652">Et circumfuso quicquid quocumque sub axe</l>
            <l n="7.653">Clauditur Occeano , Latio de sanguine natis</l>
            <l n="7.654">Promitti . Sed quis nisi tu tam grandia prestat ?</l>
            <l n="7.655">Nunc autem non regna peto . Sit tuta merentum</l>
            <l n="7.656">Libertas ! Liceat sitientem sanguinis hostem</l>
            <l n="7.657">A iugulis arcere meis ! Si digna rogaris ,</l>
            <l n="7.658">Si mihi non parcis , populis ignosce nepotum ,</l>
            <l n="7.659">Quos noua religio faciet tibi forsan amicos . "</l>
            <l n="7.660">Finierat , stringensque pedes , atque oscula rursus</l>
            <l n="7.661">Ingeminans lacrimis herebat et ore madenti .</l>
            <l n="7.662">Subrisit uultu tacito stellantis Olimpi</l>
            <l n="7.663">Rector ad alterius tactus presagia secli .</l>
            <l n="7.664">Tandem uerba parat - tremuit conterritus ether ,</l>
            <l n="7.665">Conticuere poli , siluit tellusque chaosque - :</l>
            <l n="7.666">" Nullo unquam ingenio patuit mortalibus " inquit</l>
            <l n="7.667">" Quid pareret uentura dies : sic nostra premuntur</l>
            <l n="7.668">Consilia , arcano sic iussa silentia celo .</l>
            <l n="7.669">Et tibi , que partem memoras audisse futuri ,</l>
            <l n="7.670">Intra sidereum potuit contingere limen ;</l>
            <l n="7.671">Exterius sonuisse nequit , nisi forsitan ardens</l>
            <l n="7.672">Spiritus huc aliquis flammis purgatus et unda</l>
            <l n="7.673">uenerit : hinc tenui quedam penetrantia rima</l>
            <l n="7.674">Erumpunt ; multa quoniam pietate coactus</l>
            <l n="7.675">uim patior . uerum quo longius omnia uoluam ?</l>
            <l n="7.676">Pauca mihi e cunctis que iam sub sole geruntur ,</l>
            <l n="7.677">Pauca placent : quoniam terris incognita uirtus</l>
            <l n="7.678">Huc refugit , totiens de uobis questa , quod inter</l>
            <l n="7.679">Milia tanta hominum sibi uix contingat amicum</l>
            <l n="7.680">Inuenisse aliquem . Me purpura uestra mouebit</l>
            <l n="7.681">Forsitan , aut aurum prefulgens ? Cernite celi</l>
            <l n="7.682">Hoc spatium ! Gemmis forsan contingar Eois ?</l>
            <l n="7.683">Hinc Oriente alio et circum radiantibus astris</l>
            <l n="7.684">Delector , meque ipse magis comitumque choreis .</l>
            <l n="7.685">Corpora qui placeant oculis mortalia nostris ,</l>
            <l n="7.686">Aut fragiles artus , aut forma fugacior umbris ?</l>
            <l n="7.687">Omnia sunt eterna mihi , splendorque decorque ,</l>
            <l n="7.688">Diuitie stabiles mansuraque gloria regni .</l>
            <l n="7.689">At ne cuncta sequar , uirtus mihi clara placere</l>
            <l n="7.690">Sola potest animique habitus , quam dicere sedem</l>
            <l n="7.691">Ipse meam nunquam erubui . Sed rara per orbem</l>
            <l n="7.692">Hospitia inuenio . Nunc uestra addiscite fata .</l>
            <l n="7.693">Est labor hinc illinc per secula multa paratus ,</l>
            <l n="7.694">Mutuaque alternas tenuabunt funera gentes .</l>
            <l n="7.695">Quam Fortuna premat , cui stet uictoria parti ,</l>
            <l n="7.696">Non est nosse prius ; nisi quod cui conscia mens est</l>
            <l n="7.697">Iustitie , nostrum licet hanc sperare fauorem .</l>
            <l n="7.698">Ast aliam timuisse parum est . Ab origine rerum</l>
            <l n="7.699">Premia digna piis atque aspera multa malignis</l>
            <l n="7.700">Edixi . Sed enim uobis nunc maxima cura est</l>
            <l n="7.701">Natorum . ueniet tempus quando utraque tristi</l>
            <l n="7.702">Exilio patiare tuum senescere longe</l>
            <l n="7.703">A patria , nec busta petes . Non gloria tanta ,</l>
            <l n="7.704">Non decus aut pietas aut fortia facta mouebunt</l>
            <l n="7.705">Amborum . Nimium mortalia corda uolutat</l>
            <l n="7.706">Ambitio . Spem , non sobolem , mihi credite , amatis .</l>
            <l n="7.707">Longior in uerbis solito sum ; maxima namque</l>
            <l n="7.708">Res agitur merito sermonis et indiga tanti :</l>
            <l n="7.709">Imperium mundique caput ! Maiore canendum</l>
            <l n="7.710">uoce aliud superest : dociles aduertite mentes .</l>
            <l n="7.711">Est mihi propositum , quoniam caligantia mundo</l>
            <l n="7.712">Lumina sunt , propius uestris accedere terris</l>
            <l n="7.713">Et pondus nexusque hominum , mortalia membra</l>
            <l n="7.714">Sponte subire mea , uestrosque leuare dolores -</l>
            <l n="7.715">Quantus amor ! - mortemque etiam tolerare pudendam .</l>
            <l n="7.716">Ingrate dureque animi , communia quamquam</l>
            <l n="7.717">Munera sunt uobis , tamen hec felicior illa est ,</l>
            <l n="7.718">Fauerit hoc equidem cui nunc uictoria campo .</l>
            <l n="7.719">Hanc penes imperium simul et mea maxima sedes</l>
            <l n="7.720">Semper erit : sic fixa etenim sententia sanxit .</l>
            <l n="7.721">Neue diu dilata nimis spes uestra putetur ,</l>
            <l n="7.722">cuncta prius cuncti mortales ista uidebunt ,</l>
            <l n="7.723">Quam decies latum Saturnus cinxerit orbem</l>
            <l n="7.724">Limite retrogrado . Placida sic uirgine captus</l>
            <l n="7.725">Iam rapior ; sacri sic mulcent ubera lactis ! "</l>
            <l n="7.726">Talia narrantem cuncti gaudentibus alis</l>
            <l n="7.727">Celicole umbrabant atque agmina nuntia pacis .</l>
            <l n="7.728">Attonite auditis non uno tramite matres</l>
            <l n="7.729">Spe uaria incerte redeunt . Iam litus Eoum</l>
            <l n="7.730">Sanguinolenta dies casus uisura supremos</l>
            <l n="7.731">Lustrabat radiis : iam classica crebra sonabant</l>
            <l n="7.732">Et matutinum per castra frementia murmur .</l>
            <l n="7.733">Consurgunt hinc inde duces . Nec tanta sub astris</l>
            <l n="7.734">Ulla fuit Romana dies per secula cuncta ,</l>
            <l n="7.735">Nec fuit in campis ullis ductoribus equis</l>
            <l n="7.736">Aut paribus certatum odiis aut artibus aut ui .</l>
            <l n="7.737">Nec metus in presens tantum , sed milia multa</l>
            <l n="7.738">Annorum ante oculos aderant : quemcumque dedisset</l>
            <l n="7.739">Hac acie Fortuna gradum , patriamque domumque</l>
            <l n="7.740">Et stirpem et genus et seros sperare nepotes .</l>
            <l n="7.741">Scipio distinctam campis inducit apertis</l>
            <l n="7.742">Ordinibus miris aciem , dextrumque gubernat</l>
            <l n="7.743">Massinissa latus Numidis instructus , et illum</l>
            <l n="7.744">Hispanus sublimat equus cristataque signat</l>
            <l n="7.745">Cassis et aduerso sinuatur purpura uento .</l>
            <l n="7.746">Lelius at leuum moderatur in agmine cornu ,</l>
            <l n="7.747">Quem sequitur Latiis equitatus ductus ab oris .</l>
            <l n="7.748">Apulus hunc sonipes rapidum propiorque uolanti</l>
            <l n="7.749">Fert circum , rigidoque effulgent pectora ferro .</l>
            <l n="7.750">In medio Romana fremit predura iuuentus .</l>
            <l n="7.751">Eminet his alte imperitans legionibus ingens</l>
            <l n="7.752">Scipio iamque auro , iam ferro clarus et ostro ,</l>
            <l n="7.753">Clarior ast animis et spe clarissimus ampla ,</l>
            <l n="7.754">Obscuratque alios . Surgentis lumina Phebi</l>
            <l n="7.755">Ferre uelut comites nequeunt , hinc Lucifer almus</l>
            <l n="7.756">Inter hebes radios , illinc Cillenius ore</l>
            <l n="7.757">Pallidus ambiguo ; nam cetera sidera circum</l>
            <l n="7.758">Non expectato fugerunt omnia sole :</l>
            <l n="7.759">Excitat ipse altos animos atque omnia firmat</l>
            <l n="7.760">Per medias uolitans acies , nitidisque tremendum</l>
            <l n="7.761">Fulmen inest oculis , quod uerberet ora tuentum .</l>
            <l n="7.762">Signiferis instare suis equitumque phalanges</l>
            <l n="7.763">Hortari , trepidos uerbis solidare , pauentes</l>
            <l n="7.764">Erigere ac dubios : hos obtestatur , at illos</l>
            <l n="7.765">Orat , et in medium pulcherrima facta recenset</l>
            <l n="7.766">uel sua uel generis , nomenque inculcat auorum .</l>
            <l n="7.767">Hos laudat , blandis castigat uocibus illos ,</l>
            <l n="7.768">Obiurgatque moras et amico uerbere inertes</l>
            <l n="7.769">Instigat ; docet ille decus , docet ultima belli</l>
            <l n="7.770">Premia quam prope sint ; discriminis atque pudoris</l>
            <l n="7.771">Admonet . His stimulis animos impellit et urget .</l>
            <l n="7.772">Omnibus ille locis festinat adesse , nec ullum</l>
            <l n="7.773">Perdere supremi momentum temporis ardet .</l>
            <l n="7.774">Postquam cuncta satis circum prouisa suisque</l>
            <l n="7.775">Presidiis firmata uidet , dux maximus acri</l>
            <l n="7.776">Cornipede excelsus niueo " Si Iupiter " inquit</l>
            <l n="7.777">" Hunc animum qui nostra mouet precordia , cunctis</l>
            <l n="7.778">Nunc uobis notum esse uelit , dubitasse pudebit</l>
            <l n="7.779">Qui finis seu que nostros fortuna paratus</l>
            <l n="7.780">Exciperet . Nullus oculis sol clarior unquam</l>
            <l n="7.781">uisus adesse mihi . uictoria cernitur ingens .</l>
            <l n="7.782">uicimus . Agnosco trepidantis turbida uulgi</l>
            <l n="7.783">Murmura et ambiguos motus aciesque labantes .</l>
            <l n="7.784">uicimus . Hinc animos cerno ; statque horrida cedes</l>
            <l n="7.785">Ante oculos , taboque tumens et sanguine torrens ,</l>
            <l n="7.786">Et cumuli ingentes patria tellure iacentum .</l>
            <l n="7.787">Ipsum ego iam uideo iactatis turpiter armis</l>
            <l n="7.788">Excessisse ducem , uideo , latebrasque petentem .</l>
            <l n="7.789">Atque utinam hesterno patuissent cominus aures</l>
            <l n="7.790">cunctorum alloquio ! Licuisset noscere aperte</l>
            <l n="7.791">Degenerem fractumque animum . Non iste profecto est</l>
            <l n="7.792">Hanibal ille prior , nisi nomen territat ipsum .</l>
            <l n="7.793">Imo ille est equidem : sed enim dux callidus arma</l>
            <l n="7.794">Nota tremit , sentitque aliis tractanda lacertis ,</l>
            <l n="7.795">Consilioque noui ducis imperioque moueri .</l>
            <l n="7.796">Non sibi Cannarum consul temerarius ibit</l>
            <l n="7.797">Obuius hoc campo , nec quem pugnare uetabant</l>
            <l n="7.798">Omina clara deum manifestaque signa futuri ,</l>
            <l n="7.799">Si mens sana foret ; neque nunc Sempronius alter</l>
            <l n="7.800">Presidet his castris . Mecum non puluis et estus</l>
            <l n="7.801">Solque oculis infestus eum uentusque iuuabunt ,</l>
            <l n="7.802">Non nebula insidias cannisque palustribus idem</l>
            <l n="7.803">Obstruet aut aciem uictam torpore niuali</l>
            <l n="7.804">Obruet et calido perfundet corpus oliuo .</l>
            <l n="7.805">Hic mecum gladio pectus tentabit acuto ,</l>
            <l n="7.806">Ense latus rigido , ualidamque incumbet in hastam .</l>
            <l n="7.807">Hoc metuit . Pacem quotiens petiere pauore</l>
            <l n="7.808">Et quotiens rupere dolis ! Si temnimus illos ,</l>
            <l n="7.809">Hos odisse decet . uos nunc ad talia bella</l>
            <l n="7.810">Felices igitur dextras atque arma mouete .</l>
            <l n="7.811">Primus in inuisos ego iam nunc inferor hostes .</l>
            <l n="7.812">Inde fuga et terror : sic , di , promittitis omnes ,</l>
            <l n="7.813">Sic mens saga boni strictique auidissima ferri</l>
            <l n="7.814">Dextera et indomiti generosus pectoris ardor .</l>
            <l n="7.815">At uobis tanto calcata Hispania cursu</l>
            <l n="7.816">Et nostrum iuuenile decus , tot regia bella</l>
            <l n="7.817">Ruraque perpetuis ardentia Punica flammis</l>
            <l n="7.818">Occurrant . Etas actus iam plena uiriles</l>
            <l n="7.819">Incipit a nobis uerosque optare triumphos :</l>
            <l n="7.820">Iam mihi bellorum stimulus radixque malorum</l>
            <l n="7.821">Hanibal et tanti debetur gloria cepti .</l>
            <l n="7.822">Quecumque ingressis pelagus di signa dederunt</l>
            <l n="7.823">Quando Egatis petiere patres , ac plura fauentes</l>
            <l n="7.824">Ostendunt . Equidem tempus mihi perdere semper</l>
            <l n="7.825">Displicuit , tum precipue cum magna geruntur .</l>
            <l n="7.826">Terror , abes ! Certa est uictoria - pergite mecum :</l>
            <l n="7.827">Nil moror ! - et reditus felix . Qui uisere gestit</l>
            <l n="7.828">Et patriam et natos et amice coniugis ora ,</l>
            <l n="7.829">Hac iter est Romam ! " uictori talia certo ,</l>
            <l n="7.830">Non pugnaturo similis postquam ille profatus ,</l>
            <l n="7.831">Subticet : hortanti leto simul agmina uultu</l>
            <l n="7.832">Unanimesque alacri respondent uoce caterue ,</l>
            <l n="7.833">Haud aliter quam si Capitolia celsa tenentem</l>
            <l n="7.834">Curribus in niueis solito clamore sequantur .</l>
            <l n="7.835">Hanibal extremi fatalem temporis horam</l>
            <l n="7.836">Precipitare uidens , confestim elephante relicto</l>
            <l n="7.837">Prerapidum conscendit equum , uultuque minaci</l>
            <l n="7.838">Terribilis , qualis pastor Poliphemus ab antro</l>
            <l n="7.839">Turbidus Eolio , uel qualis ab ethere tristis</l>
            <l n="7.840">Nuntius imperiis solet apparere cometa ,</l>
            <l n="7.841">Instruit ingentes acies ; cunctosque elephantos ,</l>
            <l n="7.842">Ut grege monstrifico turbatum territet hostem ,</l>
            <l n="7.843">Prima fronte locat ; turresque in terga trementes</l>
            <l n="7.844">Cernuntur . Totidem colles iuga summa mouere</l>
            <l n="7.845">Dixeris ac totidem nutantes rupibus arces .</l>
            <l n="7.846">Hunc clipeum totis pretendit uiribus hostis</l>
            <l n="7.847">Mox Ligures Gallosque acie consistere prima</l>
            <l n="7.848">Imperat , auxiliis illam Balearibus implens</l>
            <l n="7.849">Ac Mauris . Acie Penos locat inde secunda</l>
            <l n="7.850">Atque Afros . Brutio completur tertia tantum</l>
            <l n="7.851">Milite , qui maestus magnaque ex parte coactus</l>
            <l n="7.852">Castra sequebatur . Latis tum cornibus agros</l>
            <l n="7.853">Occupat immenso circumdans agmina giro .</l>
            <l n="7.854">Ad dextram Penos Italis concurrere iussos</l>
            <l n="7.855">Ordinat ; at leuam Numide tenuere rebelles</l>
            <l n="7.856">Optantesque armis inuiso occurrere regi .</l>
            <l n="7.857">Hec ubi disposuit , quoniam sibi castra coacta</l>
            <l n="7.858">Gentibus ex uariis fuerant et dissona linguis ,</l>
            <l n="7.859">Nunc interpretibus , proprio nunc ore cohortes</l>
            <l n="7.860">Accendit stimulatque , suo non segnior hoste .</l>
            <l n="7.861">Omne simul ducis egregii seu militis idem</l>
            <l n="7.862">Implet opus . Primas acies ac signa ferentes</l>
            <l n="7.863">Instruit , hinc alas cursuque nouissima lustrat ,</l>
            <l n="7.864">Itque uagus blandis permiscens aspera uerbis :</l>
            <l n="7.865">" Si fortuna mihi nota est mea , uicimus " inquit ;</l>
            <l n="7.866">" Nec uicisse sat est : tumidum deleuimus hostem</l>
            <l n="7.867">Romanumque genus , maneant modo pristina uobis</l>
            <l n="7.868">Pectora , Cannarum aut Trebie memorantia tempus .</l>
            <l n="7.869">Nullus ab aduerso uenit obuius agmine quem non</l>
            <l n="7.870">Mille locis Italo pridem saturata cruore</l>
            <l n="7.871">Fuderit hec acies , cui non fratremue patremue</l>
            <l n="7.872">Aut natum abstulerit . Dux ipse ferocior annis</l>
            <l n="7.873">Et pater , Ausonii tunc gloria nominis ingens ,</l>
            <l n="7.874">Hos timuit gladios laudataque signa cruore</l>
            <l n="7.875">Infecit , nostros fugiens rediturus in enses .</l>
            <l n="7.876">Ni forsan procul a patria melioribus iste</l>
            <l n="7.877">Militat auspiciis , aut nos peioribus urbis</l>
            <l n="7.878">Ante fores patrie . Non sic Carthaginis alme</l>
            <l n="7.879">Immemores rear esse deos ut fortia Rome</l>
            <l n="7.880">moenia non ausi ferro defendere , nostris</l>
            <l n="7.881">moenibus insultent . Furor huc attraxerit illos ;</l>
            <l n="7.882">Hec Fortuna potens populo spectacula Peno</l>
            <l n="7.883">Miserit , ut quondam digitis auulsa cruentis</l>
            <l n="7.884">Tot spolia . Ut modios curuo compleuimus auro ,</l>
            <l n="7.885">Contenti patrie rerum transmittere famam</l>
            <l n="7.886">Tantarum , sic formoso nunc uincula collo</l>
            <l n="7.887">Leta ducis Latii uictrix Carthago uidebit</l>
            <l n="7.888">Et circumductos pecudum de more per urbem</l>
            <l n="7.889">Romanos errare greges Leliumque loquacem</l>
            <l n="7.890">Et uarium regem atque inopem , qui nostra reliquit</l>
            <l n="7.891">Arma fugax , hodie cuius , per numina testor</l>
            <l n="7.892">uos , Mauri Numideque , iugum uitate superbum !</l>
            <l n="7.893">Massinissa suos repetit per uerbera seruos .</l>
            <l n="7.894">uos , Galli , certate odiis hostemque uetustum</l>
            <l n="7.895">Nunc gladiis urgete nouis : hic campus , in orbe</l>
            <l n="7.896">Collectas alio , longeuas expiet iras .</l>
            <l n="7.897">At uos , o Ligures , quos me et mea fata secutos</l>
            <l n="7.898">Per mare , per terras nulli cessisse labori</l>
            <l n="7.899">Hic uideo , pugnate , precor ! Si digna manebunt</l>
            <l n="7.900">Premia uictores , non uos , mihi credite , uallis</l>
            <l n="7.901">Hispida , nec regio abruptis imperuia saxis ,</l>
            <l n="7.902">Sed campi pingues et ditia rura tenebunt</l>
            <l n="7.903">Italie , uesterque pauor stimulusque silebit ,</l>
            <l n="7.904">Roma ferox . uos , cara mihi dilectaque multum</l>
            <l n="7.905">Agmina , uosque , mei ciues , impulsibus ullis</l>
            <l n="7.906">Non opus aut monitis : patriam spectate trementem</l>
            <l n="7.907">Hostilesque faces atque impia pila pauentem ;</l>
            <l n="7.908">Et notos muros , ubi prima infantia uobis</l>
            <l n="7.909">Exacta est , ubi tot meriti duxistis honores ,</l>
            <l n="7.910">Tot letos festosque dies ; ubi busta cinisque</l>
            <l n="7.911">Maiorum et memori stant scripte in marmore laudes .</l>
            <l n="7.912">Omnis in armatis patrie fiducia dextris</l>
            <l n="7.913">Et uestra uirtute sita est : succurrite fesse !</l>
            <l n="7.914">Uxores uobis dulcesque occurrere natos</l>
            <l n="7.915">Deprecor et trepidas matres sacramque parentum</l>
            <l n="7.916">Canitiem , et patrii curam superesse sepulcri . "</l>
            <l n="7.917">Nondum finierat , magnusque in uerba ferebat</l>
            <l n="7.918">Impetus ardentem , subito cum classica et omnes</l>
            <l n="7.919">Romane cecinere tube , clamorque tremendus</l>
            <l n="7.920">Ortus ab aduerso celum compleuit et auras ,</l>
            <l n="7.921">Ac strepitu horrisono uolucres hesere uolantes ;</l>
            <l n="7.922">Quo cuncte concusse acies , trepidique elephantes</l>
            <l n="7.923">In sua precipiti redierunt agmina cursu</l>
            <l n="7.924">Turbaruntque loco , compulsaque cornua retro</l>
            <l n="7.925">Cesserunt . O ceca hominum mens , inscia rerum</l>
            <l n="7.926">Consiliisque illusa tuis ! Quos agmine primo</l>
            <l n="7.927">Presidium cauti ducis anxia cura locarat ,</l>
            <l n="7.928">Hi stragem peperere suis primamque ruinam !</l>
            <l n="7.929">Hic fragor Hanibalem medio sermone loquentem</l>
            <l n="7.930">Auertit , ueluti subitum si forte canenti</l>
            <l n="7.931">Obstrepat et scisso descendat Iupiter axe ,</l>
            <l n="7.932">Ille silet tremuloque modos sub gutture frangit</l>
            <l n="7.933">Attollitque oculos et celum suspicit atrum .</l>
            <l n="7.934">uerum tam uariis totiens dux casibus olim</l>
            <l n="7.935">Iactatus , totiens dubiis exercitus armis ,</l>
            <l n="7.936">Perstat et aduersos speculatur turbidus hostes ,</l>
            <l n="7.937">Increpitansque metus , uires animosque fluentes</l>
            <l n="7.938">Colligit , excurritque fremens , seque obuius offert .</l>
            <l n="7.939">Sicut aper , rapidis postquam latratibus actus</l>
            <l n="7.940">uulnificos instare canes atque arma sequentum</l>
            <l n="7.941">Aduertit , iam terga riget , iam subrigit aures ,</l>
            <l n="7.942">Hinc preceps in tela ruit ; sic feruidus ibat</l>
            <l n="7.943">Hanibal , egregiique animam patris ore uocabat .</l>
            <l n="7.944">Stabat ab aduerso iuuenis tunc impiger acri</l>
            <l n="7.945">Massinissa animo , qui mox fluitantia cernens</l>
            <l n="7.946">Cornua Penorum , trepidos irrumpit in hostes ,</l>
            <l n="7.947">Et quacumque uiam facit ingens belua , raptim</l>
            <l n="7.948">Insequitur ; similique fretus duce Lelius inter</l>
            <l n="7.949">Irruit armorum cumulos tempusque locumque</l>
            <l n="7.950">Arripit ; obstantes cedit , fugientibus instat .</l>
            <l n="7.951">Scipio magnanimus uiolenti more leonis ,</l>
            <l n="7.952">Qui catulis festinet opem siluasque ferasque</l>
            <l n="7.953">Obruat , in medios stricto penetrauerat ense .</l>
            <l n="7.954">Illum tote acies , illum miratur ab alto</l>
            <l n="7.955">Iupiter , et nostro sibi num foret emulus orbe</l>
            <l n="7.956">Sol stetit ambiguus : rutilo sic totus in auro</l>
            <l n="7.957">Fulgebat , sic purpureo radiabat amictu ,</l>
            <l n="7.958">Sic rigidis nitidus iuuenis splendebat in armis .</l>
            <l n="7.959">Postquam est ad ueros peruentum cominus hostes ,</l>
            <l n="7.960">Romani Penique manus miscere cruentas</l>
            <l n="7.961">Ceperunt . Ingens et inexorabilis urget</l>
            <l n="7.962">Ira duces populosque duos ; nec Martius usquam</l>
            <l n="7.963">Impetus asperior , nec acerbior ulla per orbem</l>
            <l n="7.964">Pugna fuit . Nec enim pretio conducta gerebat</l>
            <l n="7.965">Bella cohors . Aderant proprio qui sanguine uellent ,</l>
            <l n="7.966">Quas ipsi ediderant , odiorum extinguere flammas .</l>
            <l n="7.967">Unus amor cunctisque adeo legionibus una</l>
            <l n="7.968">Mens erat : ulcisci iustos uel morte dolores .</l>
            <l n="7.969">Punica perfidia et Romana superbia passim</l>
            <l n="7.970">uocibus alternis uulnus iactantur ad omne :</l>
            <l n="7.971">Iurgia et infames questus , et tempore eodem</l>
            <l n="7.972">Hic sonus , hic iugulis extorta silentia cesis ;</l>
            <l n="7.973">Annua nunc Penis et amara tributa subactis ,</l>
            <l n="7.974">Nunc fraus et capto strages indigna Sagunto ,</l>
            <l n="7.975">Et quicquid Rabies odio flammata uetusto</l>
            <l n="7.976">Armatis dictare solet . Coit omnis in unum</l>
            <l n="7.977">Offense cumulus longique iniuria belli .</l>
            <l n="7.978">Pectora pectoribus tunduntur et ensibus enses ,</l>
            <l n="7.979">uulnera uulneribus , mortes quoque mortibus atre</l>
            <l n="7.980">Miscentur : iuuat insertis descendere ad umbras</l>
            <l n="7.981">uisceribus , Manesque nouo turbare tumultu ,</l>
            <l n="7.982">Pugnantesque animas Herebo transferre silenti .</l>
            <l n="7.983">Heu furor ! et quanto satius uixisse quietus</l>
            <l n="7.984">Finibus in patriis populus potuisset uterque !</l>
            <l n="7.985">Non sinit ambitio cecique superbia cordis</l>
            <l n="7.986">Et sitis , eterna que spe succendit habendi</l>
            <l n="7.987">Mortales , uritque animos et trudit in enses .</l>
            <l n="7.988">Confligunt infense acies ; nec publica tantum</l>
            <l n="7.989">Hos odia exagitant ; credit sua uulnera quisque</l>
            <l n="7.990">Et patris fratrisque necem , dum percutit hostem ,</l>
            <l n="7.991">Ulcisci . Usque adeo mentes offensa uetusta</l>
            <l n="7.992">Asperat ! atque odio leuius certare recenti</l>
            <l n="7.993">Impellunt sua castra duces et uocibus altis</l>
            <l n="7.994">Accendunt animos et honesta pericula monstrant</l>
            <l n="7.995">Ac subeunt . Species uisa est pulcherrima mortis</l>
            <l n="7.996">Pro patria pepigisse animam . uis ampla furorum</l>
            <l n="7.997">Armorumque dabat strepitus gemitusque cadentum</l>
            <l n="7.998">Confusos horrore sonos . Iam sanguinis altus</l>
            <l n="7.999">It fluuius camposque rigat fumantibus undis ,</l>
            <l n="7.1000">Iamque furens operit uoluitque cadauera torrens .</l>
            <l n="7.1001">Mons quoque corporibus prostratis surgit equorum</l>
            <l n="7.1002">Atque uirum , rabidosque iugis iam separat hostes .</l>
            <l n="7.1003">Non sic attonitos Egeo litore nautas</l>
            <l n="7.1004">Expauisse rear , quibus insula nata repente</l>
            <l n="7.1005">Est prope Therasiam ; quod monstrum doctus aruspex</l>
            <l n="7.1006">Romano dedit imperio Macedumque ruine ;</l>
            <l n="7.1007">Nauita sed transtro rudis ac stupefactus adhesit .</l>
            <l n="7.1008">Ceperat interea pugna superatus iniqua</l>
            <l n="7.1009">Auxiliaris eques Penorum excedere campo .</l>
            <l n="7.1010">Insequitur uictor profugos . Iam sparsa sequendo</l>
            <l n="7.1011">Ipsa uiam cumulos inter reperire laborat</l>
            <l n="7.1012">Cesorum , Romana acies : pars scandere in altum</l>
            <l n="7.1013">Et dubio titubare gradu , pars lubrica circum</l>
            <l n="7.1014">Arua tenens , sparsis aditum tentare maniplis .</l>
            <l n="7.1015">Signiferi fluitare etiam armorumque magistri :</l>
            <l n="7.1016">Et poterat uincendo uagus felicia miles</l>
            <l n="7.1017">Bella repentinis preuertere cladibus , atque</l>
            <l n="7.1018">Illustrem foedare diem , ni prouidus alti</l>
            <l n="7.1019">Scipio consilii , reuocantia signa dedisset .</l>
            <l n="7.1020">Cognita nam postquam iusso tubicine campis</l>
            <l n="7.1021">uox sonuit , tenuere gradum signumque secuti</l>
            <l n="7.1022">In primos rediere globos . Hinc agmina rursus</l>
            <l n="7.1023">Turbine concurrunt alio , sed uiribus isdem ;</l>
            <l n="7.1024">Ethere dispersos ueluti cum turbidus Auster</l>
            <l n="7.1025">Arctauit nimbos , siluitque repressa parumper ,</l>
            <l n="7.1026">Dum tonat , hinc pluuiis et grandine mixta resurgit</l>
            <l n="7.1027">Tempestas inimica satis . Excesserat ardens</l>
            <l n="7.1028">Scipio iam colles immensa strage coactos ,</l>
            <l n="7.1029">Collatisque iterum signis et uiribus ambe</l>
            <l n="7.1030">Miscebant acies equato prelia campo .</l>
            <l n="7.1031">Solicitum spectasse Deum tot funera gentis</l>
            <l n="7.1032">Indomite , tantosque truci sub Marte labores</l>
            <l n="7.1033">Crediderim , seu quis ualidis foret exitus armis .</l>
            <l n="7.1034">Hoc equidem mundi campo commissa patenti</l>
            <l n="7.1035">Nutabat Fortuna die , quis iura supremi</l>
            <l n="7.1036">Imperii summumque gradum , quis sceptra teneret .</l>
            <l n="7.1037">Fauisset si forte etenim sors ultima Peno ,</l>
            <l n="7.1038">Quis dubitet quin immensum dominata per orbem</l>
            <l n="7.1039">Impia Carthago rerum tenuisset habenas ,</l>
            <l n="7.1040">Romanumque nihil foret hec in tempora nomen ?</l>
            <l n="7.1041">Itala barbaricis tellus lacerata colonis</l>
            <l n="7.1042">Mutasset genus egregium , maiorque fuisset</l>
            <l n="7.1043">Africa . Si potuit nomen sibi Grecia inermis</l>
            <l n="7.1044">Imposuisse suum , quanto magis Africa uictrix !</l>
            <l n="7.1045">Sed miserata pios diuina Potentia nobis</l>
            <l n="7.1046">Succurrit , talemque uirum peioribus annis</l>
            <l n="7.1047">Italie dedit afflicte , qui fortia bella</l>
            <l n="7.1048">Fortior exciperet , qui non presentia tantum ,</l>
            <l n="7.1049">Sed uentura etiam discrimina pelleret unus ;</l>
            <l n="7.1050">Temporibus cui tuta suis innixa maneret</l>
            <l n="7.1051">Et cui libertas seruanda sequentibus annis .</l>
            <l n="7.1052">Iam media Sol almus equos regione trahebat</l>
            <l n="7.1053">Etherea et tantas spectabat territus iras .</l>
            <l n="7.1054">Impiger et nullo defessus membra labore ,</l>
            <l n="7.1055">Non estu , non uulneribus , non nube calentis</l>
            <l n="7.1056">Pulueris , extremas manibus tentare procellas</l>
            <l n="7.1057">Scipio tendebat , cuneus quo densior illum</l>
            <l n="7.1058">Et ducis aduersi facies optata uocabat .</l>
            <l n="7.1059">Ac uelut Ethneo descendens uertice uastat</l>
            <l n="7.1060">Flamma cauernosi conuexa trementia montis ,</l>
            <l n="7.1061">Et scopulos ruit obstantes arbustaque frangit</l>
            <l n="7.1062">Obuia , sulfuree reboant simul undique ualles ,</l>
            <l n="7.1063">Sic ferus et simili prosternit turbine cuncta</l>
            <l n="7.1064">Scipio , sepe monens : " Miles Romane , precor te :</l>
            <l n="7.1065">Aut uince aut morere : mecum nunc ultima tenta .</l>
            <l n="7.1066">Hec uia uel Romam , uel certo tramite ducit</l>
            <l n="7.1067">Ad superos " . Hec uociferans intrabat in agmen</l>
            <l n="7.1068">Hanibalis . Contra ille graui cum mole ruentem</l>
            <l n="7.1069">Excipit impauidus . Confligunt fulmina Martis ,</l>
            <l n="7.1070">Hinc Scipio , hinc Hanibal ; cernensque ex ethere Mauors</l>
            <l n="7.1071">Miratur tales terris superesse magistros</l>
            <l n="7.1072">Militie , tales operum ferrique ministros .</l>
            <l n="7.1073">Hic precor ut mendax desistat Grecia tandem</l>
            <l n="7.1074">Nominibus certare ducum ; pudeatque referre</l>
            <l n="7.1075">Imbelles Asie populos Gangemque subactum .</l>
            <l n="7.1076">Parthorum sileant reges et Persidis aruis</l>
            <l n="7.1077">Exiguo spectata phalanx ; nec conserat ipsa</l>
            <l n="7.1078">Troia manum Priamique domus cantata poetis</l>
            <l n="7.1079">Graiorum et nostris ; non regum quisquis odoro</l>
            <l n="7.1080">Crine fluens atque Assirio crispatus amictu .</l>
            <l n="7.1081">His campis non Inde acies , non fluxa per armos</l>
            <l n="7.1082">Purpura , non leuibus tantum confisa sagittis</l>
            <l n="7.1083">Turba fugax ; uerum hinc armis innata , uirenti</l>
            <l n="7.1084">Robore subsistens Italo Romana iuuentus</l>
            <l n="7.1085">Arma tulit : contra assiduis exercita bellis</l>
            <l n="7.1086">Agmina Penorum , quibus est Hispania testis</l>
            <l n="7.1087">uirtutis Latiumque magis ; que mille per arua</l>
            <l n="7.1088">Romanos hominum uictores omniaque ausos</l>
            <l n="7.1089">Iam pessum ferro dederant et fortibus armis .</l>
            <l n="7.1090">Has inter gentes alio certamine longe</l>
            <l n="7.1091">Concursum est , aliis animis . Iam uera fatenti</l>
            <l n="7.1092">uiribus hec acies preit , hec leuitate ; sed unum est</l>
            <l n="7.1093">Parque odium ambabus . uix tandem fessa parumper</l>
            <l n="7.1094">Cedebat Penorum acies . Tum feruidus ira</l>
            <l n="7.1095">Hanibal exclamat : " Non hec tibi signa , retrorsum ,</l>
            <l n="7.1096">Furcifer , ut referas dederam . Quin pergis ? et illa</l>
            <l n="7.1097">Hostibus in mediis potius discerpta relinque .</l>
            <l n="7.1098">Heu mihi ! quo ruitis ? Non est uia recta . uenite :</l>
            <l n="7.1099">Hac hostem reperire licet . Carthaginis estis</l>
            <l n="7.1100">Sic memores ? Hac forte domum remeare putatis ?</l>
            <l n="7.1101">Erratis , miseri ciues ! Hec carceris una</l>
            <l n="7.1102">Exiliique uia est . " Hec dicens ibat in hostes</l>
            <l n="7.1103">Solus et intrepidus . cunctas sic ille pudore</l>
            <l n="7.1104">Et uictas pietate ducis firmasse cohortes</l>
            <l n="7.1105">uisus erat ; bellumque ingens renouataque cedes</l>
            <l n="7.1106">Ceperat . Urgebat Scipio primusque premebat</l>
            <l n="7.1107">Obstantes cuneos et funera crebra serebat :</l>
            <l n="7.1108">Perfidiam numquid tam longa inferre uidebo</l>
            <l n="7.1109">Prelia uirtuti ? Non sic pietatis auite</l>
            <l n="7.1110">Oblitos rear esse deos . Concurrite fortes</l>
            <l n="7.1111">Pectoribus manibusque , uiri ! uictoria presto est . "</l>
            <l n="7.1112">Talia iactabat stricto mucrone tremendus .</l>
            <l n="7.1113">Iamque referre pedem paulatim exterritus hostis :</l>
            <l n="7.1114">Mox magis atque magis ; nec iam reuerentia tanti</l>
            <l n="7.1115">Ulla ducis retinere diu potuisset in armis .</l>
            <l n="7.1116">Ecce autem pariter redeuntes hoste fugato</l>
            <l n="7.1117">Rex Leliusque retro fessos</l>
            <l n="7.1118">Improuisi a tergo inuadunt . Ilicet ergo</l>
            <l n="7.1119">Cepta prius sensim laxis fuga pergit habenis ;</l>
            <l n="7.1120">Nec patrie pietas , proprii nec cura pudoris</l>
            <l n="7.1121">Nec decus Hanibalis quicquam ualuere precesque .</l>
            <l n="7.1122">Ille uidens fractas acies et terga suorum</l>
            <l n="7.1123">uersa metu , rapidum trepida formidine tandem</l>
            <l n="7.1124">uoluit equum campoque fugit lacrimosus aperto ,</l>
            <l n="7.1125">Accusansque omnes hominesue deosue , propinquum</l>
            <l n="7.1126">Peruenit Adrumetum . Illic moenibus urbis amice</l>
            <l n="7.1127">Substitit . Hinc iterum Peno reuocante senatu</l>
            <l n="7.1128">Digreditur . Postquam attonite sub moenia uentum</l>
            <l n="7.1129">Est patrie , non ille forum , non publica templa ,</l>
            <l n="7.1130">Sed furtim petiisse larem contentus et ima</l>
            <l n="7.1131">Sede diu maestus , latebris sese abdidit atris .</l>
         </div>
         <div n="8">
            <head>
               <num>VIII</num>
            </head>
            <l n="8.1">Pronus ad Occeanum , cupiens narrare profundis</l>
            <l n="8.2">Antipodum populis nostro que uiderat orbe ,</l>
            <l n="8.3">Sol rapidos stimulabat equos ; nondumque solutus</l>
            <l n="8.4">Scipio curarum laqueis , suprema uolutans</l>
            <l n="8.5">Excidia infande gentis tempusque locumque</l>
            <l n="8.6">Atque aditus formamque rei et discrimina secum</l>
            <l n="8.7">cuncta simul tacitus uigili sub mente mouebat .</l>
            <l n="8.8">At quia solis iter deuexum atque hora monere</l>
            <l n="8.9">Grata uidebatur fessis daret otia castris ,</l>
            <l n="8.10">Instituit reuocare acies meritamque quietem</l>
            <l n="8.11">Tradere militibus , nocturni tempora somni .</l>
            <l n="8.12">Et tamen hostili quam primum irrumpere uallo</l>
            <l n="8.13">uisum est : huc alacres igitur preit ipse cohortes</l>
            <l n="8.14">Ingrediturque aditum nullo custode locorum .</l>
            <l n="8.15">Illic preda ingens ,</l>
            <l n="8.16">Precipitem meditante fugam et quid uita ualeret ,</l>
            <l n="8.17">Non quid opes , passimque iacens pretiosa supellex</l>
            <l n="8.18">Inuenta est . Rapitur cupide Carthaginis aurum</l>
            <l n="8.19">Per maria et terras quesitum sanguine multo :</l>
            <l n="8.20">Barbarice Libico quod uieta Hispania bello</l>
            <l n="8.21">Misit auaritie , Sardis quod fessa cauernis ,</l>
            <l n="8.22">Quod Siculis totiens extorserat impia templis ,</l>
            <l n="8.23">Quod medio percussa die plaga torrida mundi</l>
            <l n="8.24">Et niger Ethiopum populus regnumque perustum ,</l>
            <l n="8.25">Quod Mauri Numidumque olim per secula longa</l>
            <l n="8.26">Aut reges misere alii , quodque Itala tellus</l>
            <l n="8.27">Tot dederat damnis ; id totum sanguine mixtum</l>
            <l n="8.28">Africa nunc reuomit . Quid tot ualuere rapine ?</l>
            <l n="8.29">Raptor raptorem spoliat . Nunc ite per ampla</l>
            <l n="8.30">Equora , nunc ualidas prosternite turribus arces ,</l>
            <l n="8.31">Nunc aratrum antiquis insultet moenibus . Omnes</l>
            <l n="8.32">Unus habet predas hostis , mundique superbit</l>
            <l n="8.33">Tot spoliis uestrisque simul . Tandem agmine fesso</l>
            <l n="8.34">Scipio magnanimus referens uictricia retro</l>
            <l n="8.35">Signa sub occasum solis sua castra reuisit .</l>
            <l n="8.36">Captiuos seruare iubet , queue ampia relatu</l>
            <l n="8.37">Ac speciosa forent ; nam cetera preda uiritim</l>
            <l n="8.38">Sparsa erat atque animos mulcebat militis acres .</l>
            <l n="8.39">Serus Athlanteo radiabat uertice pulcher</l>
            <l n="8.40">Hesperus et nitido rarissima sidera celo .</l>
            <l n="8.41">Aggere gramineo considit leta iuuentus ,</l>
            <l n="8.42">Celsior at cunctis Scipio rexque additus illi</l>
            <l n="8.43">Herbosum tenuere thorum . Tum corpora curant</l>
            <l n="8.44">Fessa labore graui belloque exhausta diurno .</l>
            <l n="8.45">Ut dapibus compressa fames primusue quieuit</l>
            <l n="8.46">Impetus edendi , placido facundior ore</l>
            <l n="8.47">Lelius ingreditur : " Postquam mihi Fata dedere</l>
            <l n="8.48">Hunc tantum uidisse diem , contentus abibo</l>
            <l n="8.49">Quo iam cumque trahent ; nec me natum esse pigebit ,</l>
            <l n="8.50">Dum tecum uixisse ferar , fortissime rector</l>
            <l n="8.51">Hesperie , cui nostra salus bene creditur uni .</l>
            <l n="8.52">Hoc , fateor , solo mentem spes ultima lusit ;</l>
            <l n="8.53">Nam rediens bello magna iam parte peracto ,</l>
            <l n="8.54">Cum Massinissam cedentem terga uiderem</l>
            <l n="8.55">Teque per aduersos tanta uirtute tonantem ,</l>
            <l n="8.56">' Actum de Hanibale est ' tacito cum murmure dixi .</l>
            <l n="8.57">Nunc quibus ille uiis aut quonam eruperit astu</l>
            <l n="8.58">Obstupeo mirorque fugam ; sed notior illis</l>
            <l n="8.59">Est regio , idque hodie multis fortasse salutis</l>
            <l n="8.60">Causa fuit . " Medio abrumpens sermone loquentem</l>
            <l n="8.61">Rex ait : " Iste quidem merito clarissimus omni</l>
            <l n="8.62">Posteritate dies per secula longa feretur ,</l>
            <l n="8.63">Nominis Ausonii fuerit dum fama superstes .</l>
            <l n="8.64">Sed , Leli , mihi crede , noui moresque animumque :</l>
            <l n="8.65">Hanibal anne dolis uictus succumbat an armis</l>
            <l n="8.66">Serius , incertum est . Unum mihi lumen in illo</l>
            <l n="8.67">Centum oculis par est , Argum quem sepe uocare</l>
            <l n="8.68">Bellorum soleo , quia non est fallere cuiquam</l>
            <l n="8.69">Ingenium mentemque uiri . Tamen omnia uite</l>
            <l n="8.70">Consilia atque omnem ancipitis discriminis artem</l>
            <l n="8.71">uerterat una dies . Iamque hunc prendisse uidebar</l>
            <l n="8.72">Et comitem inuiso Romam misisse Siphaci .</l>
            <l n="8.73">Sed dum cuncta oculis lustro uigilantibus , ille</l>
            <l n="8.74">Auolat et noto decurrit tramite tutus :</l>
            <l n="8.75">Nec dubium ingentes quin montes stragis et altum</l>
            <l n="8.76">Sanguinis infandi pelagus uel mole uel undis</l>
            <l n="8.77">Creuissent , nisi dilapsos per opaca uiarum</l>
            <l n="8.78">uicine sociis cepissent moenibus arces . "</l>
            <l n="8.79">Excipit hunc Scipio : " uitam quecumque per omnem</l>
            <l n="8.80">Aut uidi aut legi , fateor , mihi parua uidentur</l>
            <l n="8.81">Fabula , dum memini Hanibalis . uidistis , amici ,</l>
            <l n="8.82">Quantus erat , quantaque acies firmauerat arte .</l>
            <l n="8.83">Ipse mihi aduersus ueniebat in agmine primo</l>
            <l n="8.84">Obiciens Penos Italis , Numidasque rebelles ,</l>
            <l n="8.85">Massinissa , tibi , memor hos odioque metuque</l>
            <l n="8.86">In regem pugnare suum ; Latiamque cohortem</l>
            <l n="8.87">Ecce ubi constituit , quoniam uenisse coactam</l>
            <l n="8.88">Nouerat . In frontem stetit Indica belua pugne ,</l>
            <l n="8.89">Getulique greges : horum terrore putauit</l>
            <l n="8.90">Romanam turbare aciem , quorum impetus illi</l>
            <l n="8.91">Profuit innumeris bellis . Sed amicior omnem</l>
            <l n="8.92">Hunc nobis Fortuna metum detraxit ; eramque</l>
            <l n="8.93">Ipse ego solicitus quibus hoc eludere monstrum</l>
            <l n="8.94">Artibus aut tolerare feras quo robore possem ,</l>
            <l n="8.95">Atque ideo primam rara legione cateruam</l>
            <l n="8.96">Impleui , facilis pesti qua transitus esset ,</l>
            <l n="8.97">Ut cursu diffusa suo contemptior iret</l>
            <l n="8.98">Innocua feritate ruens . Sed , Iupiter alme ,</l>
            <l n="8.99">Quam forti stetit ille animo , dum fracta uideret</l>
            <l n="8.100">Cornua , quam nihil extimuit , quotiensque labantem</l>
            <l n="8.101">Restituit uirtute aciem interdumque coegit</l>
            <l n="8.102">Spem titubare meam ! Solitum iactare profecto ,</l>
            <l n="8.103">Mentio clarorum fuerit si forte uirorum ,</l>
            <l n="8.104">Audiui , ipse omnis bello quod tertius eui</l>
            <l n="8.105">Orbe sit in toto ; peragitque hoc ordine : primum</l>
            <l n="8.106">Ponit Alexandrum , Pirrum locat inde secundum ,</l>
            <l n="8.107">Et sequitur mox ipse duos . Sed uera fateri</l>
            <l n="8.108">Non liuor uetet aut odium : mihi maximus omni</l>
            <l n="8.109">Hanibal ex numero est , Darium nisi forte Porumque</l>
            <l n="8.110">Est uicisse magis quam , quos numerare labor est ,</l>
            <l n="8.111">Tot nostros fudisse duces ; nisi prestat inermem</l>
            <l n="8.112">Barbariem superasse manu , quam cede cruenta</l>
            <l n="8.113">Romanas strauisse acies . Distantia longe</l>
            <l n="8.114">Acta ducum memoro . Quid ? mores moribus equem ?</l>
            <l n="8.115">Hinc regem nudare piget : stet tegmine fame</l>
            <l n="8.116">Clarus apud populos ! at dignis laudibus acrem</l>
            <l n="8.117">Hinc hostem celebrare uacat . Quis bella subire</l>
            <l n="8.118">Promptior , aut medio quis cautior esse periclo ?</l>
            <l n="8.119">Quisue cibi aut somni , quis uini parcior illo est ?</l>
            <l n="8.120">Hoc admirari soleo , quod sepe relatum</l>
            <l n="8.121">Est mihi : funerei post prima exordia belli ,</l>
            <l n="8.122">Solicitum assidue et facinus sub mente profunda</l>
            <l n="8.123">uoluentem egregium , nunquam cenasse sedentem .</l>
            <l n="8.124">Iam quid ego armorum curas artemque supremam</l>
            <l n="8.125">Glitie , terramue duci clipeumue cubile ,</l>
            <l n="8.126">Neglecteque decus uestis studiumque frementum</l>
            <l n="8.127">Cornipedum memorare uelim ? patientia quanta est</l>
            <l n="8.128">Frigoris atque estus cursusque sitisque famisque !</l>
            <l n="8.129">Quanta ducum miles , quanta est dux militis idem</l>
            <l n="8.130">Spes animis ! quod primus eat ruiturus in hostem ,</l>
            <l n="8.131">Ultimus excedat campis . Hec omnia pridem</l>
            <l n="8.132">Nouimus experti . Si quid modo pectore in illo</l>
            <l n="8.133">Aut ueri aut sancti melior natura locasset ,</l>
            <l n="8.134">Optarem nostro genitum natumque sub orbe .</l>
            <l n="8.135">Quis mihi ductorem laudet , quem ceca gubernet</l>
            <l n="8.136">Ebrietas , fugienda uiro cuicumque , sed altis</l>
            <l n="8.137">Principibus funesta lues ? quis sparsa cruore</l>
            <l n="8.138">Conuiuia et plenis elata cadauere mensis ,</l>
            <l n="8.139">Perque estum ancipites algenti in flumine saltus ?</l>
            <l n="8.140">Barbaricus cui luxus iners et Persica sortis</l>
            <l n="8.141">Blandimenta noue placeant ac purpura mollis ?</l>
            <l n="8.142">Cetera pretereo ; sed enim non moribus istis</l>
            <l n="8.143">Hanibal Italiam bello uastasse trilustri</l>
            <l n="8.144">Eualuit . " Sic fatus erat . Tum pauca modeste</l>
            <l n="8.145">Massinissa refert : " Depressor magne tuarum</l>
            <l n="8.146">Atque alienarum mirator maxime rerum ,</l>
            <l n="8.147">Si mihi das fandi ueniam , stat dicere contra .</l>
            <l n="8.148">Noscendi studio fame si credis auite ,</l>
            <l n="8.149">Magnus Alexander , nullis non uictor in oris ,</l>
            <l n="8.150">Orbe peragrato tandem peruenit ad ortus ,</l>
            <l n="8.151">Fortunamque simul clausit cum tempore uite ;</l>
            <l n="8.152">Hanibal et spatio breuior uictusque cruente</l>
            <l n="8.153">Est hodie . Ille Asiam tentataque cuncta subegit ,</l>
            <l n="8.154">Innumeros domuit populos urbesque ducesque</l>
            <l n="8.155">. . . . . . . . . . . . . . . . . . . . . . . . . . . . . . . . . . . . . . . . .</l>
            <l n="8.156">" Et lupus immensum qui tuto irrupit ouile ,</l>
            <l n="8.157">Is timet aduersum longe spectasse leonem .</l>
            <l n="8.158">uicit Alexander populos , rex optime , nosti ,</l>
            <l n="8.159">Quos adiit : Graios titulis haud ille paternis</l>
            <l n="8.160">Subtrahat . Ast Asiam quo uicerit inde paratu</l>
            <l n="8.161">Scimus et imbelles Arabes et inertia Bacthra .</l>
            <l n="8.162">At non Arthoas gentes , qua uergere primum</l>
            <l n="8.163">Commoditate loci poterat , non Punica regna ,</l>
            <l n="8.164">Non Italos mundique caput , Gallosque et Hiberos</l>
            <l n="8.165">Attigit ; hos extra , quid dignum laude uidetis</l>
            <l n="8.166">Egregia et tantis titulis tantoque boatu ?</l>
            <l n="8.167">uicisse hunc omnes liceat , fudisse quod usquam est :</l>
            <l n="8.168">Regibus Eois domitis Indoque cruori</l>
            <l n="8.169">Quatuor obiciam Latio confecta potenti</l>
            <l n="8.170">Prelia . uisne grauem et memorandum in accula testem ?</l>
            <l n="8.171">Alter Alexander rex Epirensis et huius</l>
            <l n="8.172">Non minor ipse animis et auunculus , Orbe uiritim</l>
            <l n="8.173">Diuiso , Italiam uenit belloque subactus ,</l>
            <l n="8.174">Dum latus Ausonia transfixum cerneret hasta ,</l>
            <l n="8.175">Hec ait expirans : ' Heu quam diuersa nepoti</l>
            <l n="8.176">Et mihi bellorum cecidit sors ! Ille iocose</l>
            <l n="8.177">Femineum subigit nullo certamine uulgus ;</l>
            <l n="8.178">Durior armatis mea me discrimine tanto</l>
            <l n="8.179">Obiecit Fortuna uiris ' . Cum talibus ergo</l>
            <l n="8.180">Hanibal iste uiris tot iam fera bella per annos</l>
            <l n="8.181">Qua uirtute gerat nostis ; namque illa perennis</l>
            <l n="8.182">Gloria magnifici regis fortunaque semper</l>
            <l n="8.183">Prospera et in finem simili comitata fauore</l>
            <l n="8.184">Non nihil externis sicut splendoribus addit ,</l>
            <l n="8.185">Omnia sic studio uigili meditantibus aufert</l>
            <l n="8.186">Indicium uerique uiam : pars altera namque</l>
            <l n="8.187">Fortune latet ambigue , nec noscere promptum est</l>
            <l n="8.188">Quantus in aduersis . Breuitas quoque temporis illi</l>
            <l n="8.189">Hoc tribuit , morsque ipsa uiro properata , nec ullum</l>
            <l n="8.190">Maius habet Fortuna bonum , quam leta sub uno</l>
            <l n="8.191">Et uitam clausisse die . Si tempus utrique</l>
            <l n="8.192">Indultum excutias , tute fateare necesse est</l>
            <l n="8.193">Hanibal ut plures uincendo exegerit annos ,</l>
            <l n="8.194">Quam uiuendo alius . Macedum quo uita tirannum</l>
            <l n="8.195">Tempore destituit , toto quis protinus orbe</l>
            <l n="8.196">uicerat Hanibalem ? si tunc cessisset ad umbras ,</l>
            <l n="8.197">Ibat honorato uisurus Tartara curru ,</l>
            <l n="8.198">Quesito non de Persis Arabisque triumpho .</l>
            <l n="8.199">Sin rex longeue traxisset fila senecte ,</l>
            <l n="8.200">Quis fuerit certus uenturo tempore uates ,</l>
            <l n="8.201">Num Fortuna senem exciperet , num rara secundis</l>
            <l n="8.202">Forte Fides seros mansisset firma sub annos ,</l>
            <l n="8.203">Precipue si , quod fuerat iam sepe minatus ,</l>
            <l n="8.204">Italiam senior tentasset et Africa bella ?</l>
            <l n="8.205">Singula uersanti , quoniam nox alta soporis</l>
            <l n="8.206">Admonet , hic illo maior belloque uidetur</l>
            <l n="8.207">Clarior , atque hodie plus uere laudis adeptus ,</l>
            <l n="8.208">Si famam egregiam non dat Fortuna nec aufert ,</l>
            <l n="8.209">Quam uincendo alius ; licet omnis Grecula circum</l>
            <l n="8.210">Obstrepat et testes inculcet turba libellos . "</l>
            <l n="8.211">Dixerat ; astabant intentis auribus omnes .</l>
            <l n="8.212">Miles in his grauior paulumque annosior unus</l>
            <l n="8.213">Incipit : " Haud cubie quem magnum dixeris , ille</l>
            <l n="8.214">Maximus est , nec parua tibi miranda uidentur ,</l>
            <l n="8.215">Nec uulgare aliquid solitum laudare tenemus .</l>
            <l n="8.216">Hoc unum petiisse uelim : si tertius ille est ,</l>
            <l n="8.217">Quem tandem claro tanta uirtute relictum</l>
            <l n="8.218">Scipiade putat esse locum , quoue ordine sese</l>
            <l n="8.219">Insereret , si forte acie uictricia signa ,</l>
            <l n="8.220">Quod procul auertant superi , tenuisset ab ista . "</l>
            <l n="8.221">Doctus ad hec Lelius : " Tu , si quis sidera celi</l>
            <l n="8.222">Dinumerare uolens hoc digerat ordine , primum</l>
            <l n="8.223">Luciferum , post Arthurum gelidumque Boetem ,</l>
            <l n="8.224">Hinc alios ignes , Solem fortasse putabis</l>
            <l n="8.225">Preteriisse ? imo stat per se solus , et inde</l>
            <l n="8.226">Nomen habet . Nec sum ignarus quid callidus ille</l>
            <l n="8.227">Responderet ad hec , acie si uictor abisset</l>
            <l n="8.228">Hesterna : Macedum regem Pirrumque secundos</l>
            <l n="8.229">Esse sibi , cunctosque alios quos clara per orbem</l>
            <l n="8.230">Fama duces loquitur . Sed enim se dicere quartum</l>
            <l n="8.231">Noluit erubuitque altis miscere supremum</l>
            <l n="8.232">Sideribusque diem . " Sic ille effatus et omnes</l>
            <l n="8.233">Assensere animis nutuque et murmure feto .</l>
            <l n="8.234">Talibus atque aliis noctem sermonibus illam</l>
            <l n="8.235">Insomnem traxere diu . Iamque Hesperus alto</l>
            <l n="8.236">Mersus erat pelago , mediumque rotunda loquendo</l>
            <l n="8.237">Transierat iam luna polum . Tunc undique passim</l>
            <l n="8.238">Defessi in uiridi deponunt aggere membra .</l>
            <l n="8.239">Sic ubi tristis apes celo commisit aperto</l>
            <l n="8.240">Impetus , et magne cedis pluit ether aceruos ,</l>
            <l n="8.241">Pars uictrix repetit sedes procul hoste remoto</l>
            <l n="8.242">Et circa regem coeunt ac murmure plaudunt ,</l>
            <l n="8.243">Postremum irriguo dant corpora lassa sopori</l>
            <l n="8.244">Atque omnes pariterque silent pariterque quiescunt .</l>
            <l n="8.245">uixdum exorta dies iterumque ascendere classem</l>
            <l n="8.246">Lelius et Romam leto rumore iubetur</l>
            <l n="8.247">Solicitosque implere Patres . Iamque equora felix</l>
            <l n="8.248">Nuntius ingrediens Austro dat uela ferenti .</l>
            <l n="8.249">Hic status in castris ; at quis Carthagine terror ,</l>
            <l n="8.250">Qui dolor aut quenam trepidi noua cura senatus !</l>
            <l n="8.251">Plebs subitis percussa malis pretoria circum</l>
            <l n="8.252">It Patrum afflictisque iubet succurrere fatis</l>
            <l n="8.253">Penorum , et patrie miseram prohibere ruinam .</l>
            <l n="8.254">Illi autem dubii consultant , qualiter olim ,</l>
            <l n="8.255">Dum scopulo collisa ratis gemit atque supremum</l>
            <l n="8.256">Naufragium impendet , coeunt atque ultima tandem</l>
            <l n="8.257">Consilia expediunt trepidi sub nocte magistri .</l>
            <l n="8.258">Omnibus una salus uisa est exquirere quenam</l>
            <l n="8.259">Mens foret Hanibali , ducis an spectata probati</l>
            <l n="8.260">uirtus sub tanto cecidisset uicta periclo ,</l>
            <l n="8.261">Staret an aduersis animus spesque ulla sub alto</l>
            <l n="8.262">Pectore , et ambigui que sit sententia belli .</l>
            <l n="8.263">Ille diu renuens tandem populique Patrumque</l>
            <l n="8.264">Imperiis obstare nequit . maestissimus ergo ,</l>
            <l n="8.265">Confususque pudore graui ac maerore , latebris</l>
            <l n="8.266">Egreditur , qualis rapto matrona decore ,</l>
            <l n="8.267">Que quamuis culpa careat , sibi conscia tanti</l>
            <l n="8.268">Dedecoris , silet ipsa tamen refugitque uideri</l>
            <l n="8.269">Exhorretque uiri aspectum faciemque suorum .</l>
            <l n="8.270">Ut trepido stetit ille foro , confusa repente</l>
            <l n="8.271">Turba ducem uisura suum , quem tempore tanto</l>
            <l n="8.272">Tam procul a patria longiquaque bella gerentem</l>
            <l n="8.273">Audierat , populusque omnis concurrit et ingens</l>
            <l n="8.274">Curia et innumero complentur compita uulgo .</l>
            <l n="8.275">Aspiciensque suos ciues generosus et asper</l>
            <l n="8.276">Spiritus intumuit ; tandemque silentia tristi</l>
            <l n="8.277">Fronte monens : " Uno si quidem plus uiximus " inquit ,</l>
            <l n="8.278">Quam decuit placuitque die - crimenque fatebor</l>
            <l n="8.279">Ipse meum : pridem tacitus me prelia sensi</l>
            <l n="8.280">Auersis tentare deis , sed pulchra per omnes</l>
            <l n="8.281">Gloria precipitem casus fameque libido</l>
            <l n="8.282">Ceca tulit - , testes facio , quos sensimus hostes</l>
            <l n="8.283">Esse , deos : actum quicquid uel arma uel artes</l>
            <l n="8.284">uel nostre ualuere manus , nec defuit unquam</l>
            <l n="8.285">Cura operi egregio . uicerunt numina nostros</l>
            <l n="8.286">Conatus . Cecidi totus , nec iam ulla relicta est</l>
            <l n="8.287">Spes mihi : uos precibus Romanam exposcite pacem .</l>
            <l n="8.288">Consilii hec est summa mei . " Sic fatus in imas</l>
            <l n="8.289">Rursus abit latebras , celumque uidere recusat .</l>
            <l n="8.290">Inde pudor mixtusque dolor , simul ira pauorque</l>
            <l n="8.291">Cum quaterent animum assidue , tutasque negaret</l>
            <l n="8.292">Fama moras hostisque odium , secreta parauit</l>
            <l n="8.293">Effugia occultosque abitus ; lucemque per omnem</l>
            <l n="8.294">Multus adesse foro , Populo se inferre frequenti ;</l>
            <l n="8.295">uespere thesauros ad proxima littora mittit</l>
            <l n="8.296">Ingentes , seque ipse , uagus ceu , moenibus effert ;</l>
            <l n="8.297">Dumque poli medium nox intempesta rotaret ,</l>
            <l n="8.298">Conscendit puppim tacitus , tum carbasa uentis</l>
            <l n="8.299">Pandit et infauste condemnat litus arene .</l>
            <l n="8.300">Iam procul Italiam pelago spectabat ab alto</l>
            <l n="8.301">Suspirans repetensque sui primordia fati .</l>
            <l n="8.302">Stat regum tentare fidem ferrique quod usquam est ,</l>
            <l n="8.303">Et bellum renouare ferum , mundumque procellis</l>
            <l n="8.304">Exagitare aliis . Iam pridem magnus in armis</l>
            <l n="8.305">Rex erat Anthiocus : Sirie iam tractus et omnes</l>
            <l n="8.306">Hellespontiaci feruebant litoris urbes ,</l>
            <l n="8.307">Iamque Ephesum belli sedem rex ipse tenebat ,</l>
            <l n="8.308">Equore iam classis campisque equitatus apertis ;</l>
            <l n="8.309">Dux deerat ceptis . Huc recto tramite proram</l>
            <l n="8.310">Hanibal , huc clauum iubet , huc et carbasa flecti .</l>
            <l n="8.311">Iam Drepanum propere , iam litora nota Panormi</l>
            <l n="8.312">Pretereunt curuosque sinus Zephiroque fauente</l>
            <l n="8.313">uulcanum Liparimque secant , fumumque fauillis</l>
            <l n="8.314">Nigrantem horrificis geminumque ardere cacumen</l>
            <l n="8.315">Suspiciunt pauidi , fugiuntque iuuantibus undis .</l>
            <l n="8.316">Stat sinus , Italicum latus inter et arua propinque</l>
            <l n="8.317">Trinacrie , solitus spectantes fallere nautas</l>
            <l n="8.318">Eminus , unius ac faciem protendere terre ,</l>
            <l n="8.319">Abstulit id dubium donec longeuior usus</l>
            <l n="8.320">Paulatim , nam continuo duo litora tractu</l>
            <l n="8.321">Dixeris herere et geminos se tangere montes ,</l>
            <l n="8.322">Quod quondam fecisse ferunt . Huc uela Pelorus</l>
            <l n="8.323">Seu casu seu sponte dabat , namque ille magister</l>
            <l n="8.324">Puppis erat . Timuit fraudem dux callidus et se</l>
            <l n="8.325">Obiectum ratus insidiis , nil tale merentem</l>
            <l n="8.326">Obtruncat : subitoque errorem agnouit , et acris</l>
            <l n="8.327">Penituit facti . Siculo tum monte cadauer</l>
            <l n="8.328">Deposuit bustumque super construxit et aram</l>
            <l n="8.329">Addidit ac statuam memorem ; nomenque sepulti</l>
            <l n="8.330">Nunc etiam mons ipse tenet semperque tenebit .</l>
            <l n="8.331">Faucibus emergens dubiis ratis impia uasto</l>
            <l n="8.332">Sulcat iter pelago : Cephalon prior obuia surgit</l>
            <l n="8.333">Ac uicina pari spatio contenta Iacintus .</l>
            <l n="8.334">Leua breuem dabat inde uiam , si fluctibus Isthmos</l>
            <l n="8.335">Cederet ac gemini limes maris alta Corinthus .</l>
            <l n="8.336">Iustius exemplo nouus hic fortasse recenti</l>
            <l n="8.337">Supplicium erroris potuit timuisse magister ;</l>
            <l n="8.338">Ergo gubernaclum flectit . Iamque equore ab alto</l>
            <l n="8.339">Litoream Mathona uident , ubi forte Philippus</l>
            <l n="8.340">Rex Macedum fuerat , iam lumine captus eodem .</l>
            <l n="8.341">Contigit hinc animum uidueque iniuria frontis</l>
            <l n="8.342">Et dolor atque Itale admonuit locus ille paludis .</l>
            <l n="8.343">Inde maris late scopulos emensus Achei</l>
            <l n="8.344">uoluitur , eximio qua palmite fertilis extat</l>
            <l n="8.345">Angulus atque Euros seu Gnosia prospicit arua</l>
            <l n="8.346">Innumerasque sacro sparsas legit equore terras .</l>
            <l n="8.347">Hinc Ephesum festinus adit regisque furentis</l>
            <l n="8.348">Excitat admotis ardentia pectora flammis .</l>
            <l n="8.349">Utque alias celi uentis urgentibus oras</l>
            <l n="8.350">Occupat interdum nimbus , qui grandine postquam</l>
            <l n="8.351">Hos uastauit agros , illo ciet orbe procellas</l>
            <l n="8.352">Ingeminans longeque tonans , sic pulsus ad ortus</l>
            <l n="8.353">Italie uastator erat . Quos ille tumultus</l>
            <l n="8.354">Exciuit , quantas strages ferus ense parabat ,</l>
            <l n="8.355">Si Fortuna foret , metuens id scilicet unum ,</l>
            <l n="8.356">Dis falsum iurasse suis , nempe omnia fando</l>
            <l n="8.357">Si sequar , excutiar cepto . Labor iste sequentum</l>
            <l n="8.358">Et decus ingeniis : fatis occurrere Eois</l>
            <l n="8.359">Atque Asiam Libie fratremque adiungere fratri .</l>
            <l n="8.360">Scipio muneribus diuum tantoque fauore</l>
            <l n="8.361">Fretus , ad extremum inuise Carthaginis ardens</l>
            <l n="8.362">Excidium intendit ; stat enim quocumque uocantem</l>
            <l n="8.363">Fortunam mens certa sequi , nec mittere tempus</l>
            <l n="8.364">Incassum quod Fata dabant . uictricia signa</l>
            <l n="8.365">Octauio commissa duci totasque phalanges</l>
            <l n="8.366">Terrestri iubet ire uia et sub moenia seue</l>
            <l n="8.367">Urbis agi ; petit ipse Uticam , quo Lentulus illis</l>
            <l n="8.368">Missus ab Italia magna cum classe diebus</l>
            <l n="8.369">Appulerat . ueteresque nouis ubi miscuit alnos ,</l>
            <l n="8.370">Iam petit equoreo Penorum tramite portum ,</l>
            <l n="8.371">Scilicet ausuros pelago ratus ultima uictos ,</l>
            <l n="8.372">Si quid adhuc reliqui faceret Fortuna retusis</l>
            <l n="8.373">uiribus aut animis , si spes foret ulla sub armis .</l>
            <l n="8.374">Litoribus cunctis iam formidata subibat</l>
            <l n="8.375">Ostia ; iam lituis stridentibus equora circum</l>
            <l n="8.376">Omnia , iam scopuli , iam concaua saxa fremebant ;</l>
            <l n="8.377">Ipse repercussus confusis uocibus ether</l>
            <l n="8.378">Horrisonum late terrorem in moenia iactat .</l>
            <l n="8.379">Frondibus ecce olee circum redimita uirentis</l>
            <l n="8.380">Supplicibusque onerata uiris uenit obuia puppis</l>
            <l n="8.381">Ac pacem ueniamque petens . Nil uocibus illis</l>
            <l n="8.382">Responsum est aliud : firmo sunt litore iussi</l>
            <l n="8.383">Aduentum expectare ducis Romanaque castra .</l>
            <l n="8.384">Ipse sub inuise classem tamen admouet urbis</l>
            <l n="8.385">moenia et aerias speculatur cominus arces .</l>
            <l n="8.386">Conspicit excelsas solido de marmore turres</l>
            <l n="8.387">Liminibus super astantes ac ferrea claustra</l>
            <l n="8.388">Portarum totis et propugnacula muris ,</l>
            <l n="8.389">Admirans Romamque putans uidisse secundam .</l>
            <l n="8.390">Urbs circumfuso uallatur maxima ponto ,</l>
            <l n="8.391">Et muris et tuta situ . Nisi salsa parumper</l>
            <l n="8.392">Angusti a tergo pepulissent litora campi ,</l>
            <l n="8.393">Insula tota foret . Subter latissima portus</l>
            <l n="8.394">Planities immota iacet faucesque cathenis</l>
            <l n="8.395">Nectuntur ualidis , crebre stant litore turres .</l>
            <l n="8.396">Ipse oculis metitur opus libratque periclum</l>
            <l n="8.397">Exploratque aditus , ubi pronum prendere terram ,</l>
            <l n="8.398">Qua penetret portum , que sit uia tuta sub arcem</l>
            <l n="8.399">Inuisam ; ueluti cupiens prosternere rupem</l>
            <l n="8.400">Cultor agri , aut segeti damnosam auellere quercum ,</l>
            <l n="8.401">It circum tentatque modos , facilemque ruinam</l>
            <l n="8.402">Cogitat innocuamque aliis campoque sibique .</l>
            <l n="8.403">Iam satis immensam terrore impleuerat urbem ;</l>
            <l n="8.404">Inde fretum remis , celum clangore tubarum</l>
            <l n="8.405">Intonat et signis resonant crepitantibus aure .</l>
            <l n="8.406">Digrediturque minax . Illum stupefactus euntem</l>
            <l n="8.407">Mercurii collis montique inscriptus Apollo</l>
            <l n="8.408">Prospiciunt plebsque ipsa tuens horrescit ab alto ,</l>
            <l n="8.409">Attoniteque gemunt matres ac multa precantur ;</l>
            <l n="8.410">Anxia sic uolucris tentantem prendere nidos</l>
            <l n="8.411">Pastorem aspiciens , trepidis se uerberat alis</l>
            <l n="8.412">Multa querens truncoque pauens suspenditur alto .</l>
            <l n="8.413">Iamque Uticam appulerat , iunctisque in litore tandem</l>
            <l n="8.414">Agminibus sociis , uno que tempore circum</l>
            <l n="8.415">Duxerat Octauius , Tunetis moenia uersus</l>
            <l n="8.416">Carpit iter , classemque cauo sub monte recondit .</l>
            <l n="8.417">Non procul inde aberant , subitus cum nuntius hostem</l>
            <l n="8.418">Aduentare refert . Siphacis filius ultro ,</l>
            <l n="8.419">Nomine uermina , sortis casusque paterni</l>
            <l n="8.420">Intempestiuus uindex serumque coactis</l>
            <l n="8.421">Auxiliis , aderat , minime spernendus in illo</l>
            <l n="8.422">uenisset si forte die ; magnasque trahebat</l>
            <l n="8.423">Nunc equitum peditumque ferox in bella cateruas</l>
            <l n="8.424">Nescius Hanibalis uicti . Neue arma capessant</l>
            <l n="8.425">Scipio militibus , uallum ne aut castra reuellant</l>
            <l n="8.426">Imperat , aut acies moueant aut signa sequantur .</l>
            <l n="8.427">Recta acie stabant armisque animisque parati</l>
            <l n="8.428">Flectere lora manu , preuertere gressibus hostem ;</l>
            <l n="8.429">At celare iubet . Parent , et ualle latenti</l>
            <l n="8.430">Improuisa acies uermine occurrit . At ille</l>
            <l n="8.431">Angustis deprensa locis parat arma suosque</l>
            <l n="8.432">Explicat ut licitum est . Concurritur atque cruentum</l>
            <l n="8.433">Bellum oritur cedesque recens gemitusque dolorque ;</l>
            <l n="8.434">Atque loco claudente fugam , truncatur ad unum</l>
            <l n="8.435">Tota fere iuuenis acies . Ast ipse fugaci</l>
            <l n="8.436">Raptus equo medios inter delabitur hostes</l>
            <l n="8.437">Solus et aduersi petit auia confraga montis .</l>
            <l n="8.438">Infelix ! quanto melius sub strage uirorum</l>
            <l n="8.439">Casurus miseroque patri , si fata tulissent ,</l>
            <l n="8.440">Carcere in Albano comes et Tiburte sepulcro !</l>
            <l n="8.441">Scipio uictrices acies predamque trahentes</l>
            <l n="8.442">Innumeram , arma et equos , uestes currusque iugales</l>
            <l n="8.443">Intextasque auro tunicas cristasque micantes ,</l>
            <l n="8.444">Ad ceptum conducit iter ; uelut obice paruo</l>
            <l n="8.445">Egreditur paulum ripas , mox omnia uictor</l>
            <l n="8.446">Obuia prosternit furibundo uertice torrens ,</l>
            <l n="8.447">Indignansque moras primo se dirigit alueo .</l>
            <l n="8.448">At postquam passim tota Carthagine uictus</l>
            <l n="8.449">Regulus et casus sonuit fortuna recentis ,</l>
            <l n="8.450">Extemplo terrore graui tremuere , minorque</l>
            <l n="8.451">Luctus maioris renouauit uulnera damni ;</l>
            <l n="8.452">Puppe uelut fracta , remo cum tristis adhesit</l>
            <l n="8.453">Nauita iactaturque uadis , cui litora longe ,</l>
            <l n="8.454">Spes fuste exiguo titubat , si forte malignus</l>
            <l n="8.455">Fluctus et hunc rapiat , mortem gemit atque secundum</l>
            <l n="8.456">Naufragium : tanta ex paruis momenta supremum</l>
            <l n="8.457">Tempus habet ! Pacem lectos ueniamque petitum</l>
            <l n="8.458">Ter denos placet ire uiros , quos uultus et etas</l>
            <l n="8.459">Et genus et uirtus populo preferret in omni .</l>
            <l n="8.460">Talia per Libiam : belli sed fama peracti</l>
            <l n="8.461">Nondum Romanam serpens penetrarat ad urbem ,</l>
            <l n="8.462">Solicitosque Patres , Peni quos fama rebellis</l>
            <l n="8.463">Mouerat , ac plebem attonitam portenta deorum</l>
            <l n="8.464">Plurima terrebant : medio sol ethere uisus</l>
            <l n="8.465">Imminui , sensimque iubar decreuit ; et ingens</l>
            <l n="8.466">Contremuit tellus arbustaque multa dehiscens</l>
            <l n="8.467">Sorbuit horrificoque palam subsidit hiatu ;</l>
            <l n="8.468">Tibris agens siluas riparum iura furenti</l>
            <l n="8.469">Amne supergressus magnam conterruit urbem</l>
            <l n="8.470">Diluuio insolito , subitumque horrendus in ipso</l>
            <l n="8.471">Monte Palatino descendit saxeus imber .</l>
            <l n="8.472">Ergo Sibillinis aditis responsa petentes</l>
            <l n="8.473">Sacra deis iussi peragunt , summusque sacerdos</l>
            <l n="8.474">Succintus de more Iouem superosque fauentes</l>
            <l n="8.475">Iunonisque minacis opem Latoniaque astra</l>
            <l n="8.476">Inuocat , et Martem pingui mollire iuuenco</l>
            <l n="8.477">Romani patrem imperii toruamque sororem</l>
            <l n="8.478">Ledeosque parat fratres Furiasque Chaosque</l>
            <l n="8.479">Telluremque deum , nisi falsa est fama , parentem</l>
            <l n="8.480">Et Nimphas matres fluuiorum ac Nerea magnum</l>
            <l n="8.481">Nimpharum patrem . Sic religiosus opima</l>
            <l n="8.482">Certatim tepidis altaribus aggerat exta .</l>
            <l n="8.483">Postquam rite minas uisum est placasse deorum ,</l>
            <l n="8.484">Consul ab urbe nouus discedens Claudius Afrum</l>
            <l n="8.485">Litus adire parat . Miserum torquebat inanis</l>
            <l n="8.486">Ambitio : laudem hac tantum reperire putabat</l>
            <l n="8.487">Posse uia eternam , si permittente Senatu</l>
            <l n="8.488">Scipiade magno equatum gessisset honorem ,</l>
            <l n="8.489">Inque graui bello partes tenuisset easdem .</l>
            <l n="8.490">Is , populo prorsus licet aduersante , Senatum</l>
            <l n="8.491">Flexerat assiduis precibus . Quot sepe repulsis</l>
            <l n="8.492">Ambitus efficitur , quantoque labore pudendus</l>
            <l n="8.493">Constat honos ! uictor properabat plebis et equi</l>
            <l n="8.494">Participem se ferre duci . Natura profecto</l>
            <l n="8.495">Erubuit clausitque uias , elementaque pontum</l>
            <l n="8.496">Indignata graui perturbauere tumultu .</l>
            <l n="8.497">Loretana retro linquebant litora naute</l>
            <l n="8.498">Securi uentorum et carmina nota canentes ;</l>
            <l n="8.499">Applaudente freto , remis frangentibus equor</l>
            <l n="8.500">Undique respondent rostrisque secantibus unde .</l>
            <l n="8.501">Horrida tum subitis consurgunt uersa procellis</l>
            <l n="8.502">Equora et Eolio prorumpunt carcere fratres</l>
            <l n="8.503">Indomiti quatiuntque polos terramque fretumque .</l>
            <l n="8.504">Inde repentinis panduntur carbasa uentis</l>
            <l n="8.505">Nequicquam : uario feruescunt cerula motu ,</l>
            <l n="8.506">Huc illuc rapitur classis flatuque rotatur</l>
            <l n="8.507">Quolibet ; at nulla spectant naualia proras .</l>
            <l n="8.508">Hinc Aquilo uiolentus agit frangitque rudentes ,</l>
            <l n="8.509">Inde furens Auster perfundit lintea nimbis</l>
            <l n="8.510">Et tumidos lato deducens equore fluctus</l>
            <l n="8.511">Litus in Ausonium frangit . Fastigia mali</l>
            <l n="8.512">Subsidunt pelago . Quotiens in nubila surgit ,</l>
            <l n="8.513">Et Tirrena salo spumante cacumina pulsat ,</l>
            <l n="8.514">At quotiens retro furiosa relabitur unda ,</l>
            <l n="8.515">Crescit in immensum Tuscum latus aruaque fundo</l>
            <l n="8.516">Sicca patent nudaque tremunt delphines harena ,</l>
            <l n="8.517">Et crebris sonat in scopulis allisa carina .</l>
            <l n="8.518">Nox celum tenebrosa tegit ; tum fulgura circum</l>
            <l n="8.519">Seua micant , toto descendunt fulmina celo ,</l>
            <l n="8.520">Equor agit montes et torrens unda nigrescit .</l>
            <l n="8.521">Claudius ancipitis permotus imagine fati</l>
            <l n="8.522">Diriguit tremuitque metu . Nunc improba damnat</l>
            <l n="8.523">uota sue mentis , tantosque optasse labores</l>
            <l n="8.524">Penitet : armorum mallet uitasse tumultus</l>
            <l n="8.525">Magnanimoque decus proprium titulosque decoros</l>
            <l n="8.526">Scipiade et belli famam liquisse perennem</l>
            <l n="8.527">Ac mansisse domi et patrio iacuisse sepulcro .</l>
            <l n="8.528">Talia uoluentem Calabris ex montibus Eurus</l>
            <l n="8.529">Horrifer impellit . Fessam Populonia classem</l>
            <l n="8.530">Prima uidet , saxis post hanc spumantibus Ilua ,</l>
            <l n="8.531">Corsica post scopulis minitantibus excipit , inde</l>
            <l n="8.532">Sardinie Arthoum latus attigit . Inde frementi</l>
            <l n="8.533">Infelix agitur pelago et crescente procella ,</l>
            <l n="8.534">Magnaque pars classis fluctu superante fatiscens</l>
            <l n="8.535">In mediis subsedit aquis ; pars cautibus atris</l>
            <l n="8.536">Dissiluit , durisque allisit frigida saxis</l>
            <l n="8.537">Corpora nautarum ; pars turbine iacta retrorsum</l>
            <l n="8.538">Litus ad Etruscum rediit , solatia busti</l>
            <l n="8.539">Italica tellure petens . At Claudius amens</l>
            <l n="8.540">Et pauce morte ex media rapientibus undis</l>
            <l n="8.541">uix Calarim tetigere rates . Hic classe nouanda</l>
            <l n="8.542">Consulis intentumque animum memoremque pericli</l>
            <l n="8.543">Attonitumque inuenit hiems . Non Punica uidit</l>
            <l n="8.544">Litora , non belli rumores territus ullos</l>
            <l n="8.545">Auribus excepit ; lapsoque inglorius anno ,</l>
            <l n="8.546">Fascibus absumptis rediit priuatus in urbem ,</l>
            <l n="8.547">Atque fatigata nequicquam classe uirisque .</l>
            <l n="8.548">Felicis Romam interea letissima belli</l>
            <l n="8.549">Fama uenit . Totam reserantur templa per urbem</l>
            <l n="8.550">Fitque deis immensus honos : solemnia ciues</l>
            <l n="8.551">Quaslibet ante aras persoluunt uota frequentes :</l>
            <l n="8.552">Finibus auulsos hostes , ceruicibus asprum</l>
            <l n="8.553">Excessisse iugum , cladem transisse metumque</l>
            <l n="8.554">In caput inque trucis muros Carthaginis ; ipsum</l>
            <l n="8.555">Perdomitum bello fontem causamque laborum</l>
            <l n="8.556">Succubuisse ducem ; nil iam superesse timendum .</l>
            <l n="8.557">Ambitus hic alter maiori auctore magisque</l>
            <l n="8.558">Exarsit Populumque omnem cunctumque Senatum</l>
            <l n="8.559">Inuoluit : consul siquidem Cornelius altum</l>
            <l n="8.560">Lentulus imperium Libici discrimine belli</l>
            <l n="8.561">Atque annum nomenque suum illustrare parabat ;</l>
            <l n="8.562">Scilicet hoc meditans , seu pax instaret , haberi</l>
            <l n="8.563">Pacis honorate princeps ; seu bella manerent ,</l>
            <l n="8.564">Perfacilem exhausti fore iam certaminis omnem</l>
            <l n="8.565">Euentum et pregrande decus . Sic ille labori</l>
            <l n="8.566">Incumbens alieno , indignum ardebat honorem ,</l>
            <l n="8.567">Semine non proprio messem rapturus opimam .</l>
            <l n="8.568">Heu pestis damnosa homini et funesta libido</l>
            <l n="8.569">Nominis , imperio nocuisti sepe Latino !</l>
            <l n="8.570">Hic ego ( nam calamum fert impetus atque parumper</l>
            <l n="8.571">Abstrahor incepto ) uos , quos Romana loquendo</l>
            <l n="8.572">Externis equare iuuat , percuntor : ubi unquam</l>
            <l n="8.573">Gente pares animi totque aduersantibus ulla ?</l>
            <l n="8.574">uos mihi nunc populos regesque ducesque potentes</l>
            <l n="8.575">Obicitis ; sed cesset amor liuorque malignus ,</l>
            <l n="8.576">Quis gessit tam magna ducum regumue ? nec illis</l>
            <l n="8.577">Emulus obstrepuit , mediosque irrupit in actus</l>
            <l n="8.578">Inuidie conflata lues ; non annus agentes</l>
            <l n="8.579">Fortia destituit , uetuitque domesticus hostis</l>
            <l n="8.580">Imperium extendi ; non illos castra mouentes</l>
            <l n="8.581">Detinuit populus ; non sero in bella profecti</l>
            <l n="8.582">Ante diem rediere domum reuocante Senatu</l>
            <l n="8.583">Aut equitum prohibente aciem peditumque nouari</l>
            <l n="8.584">Aut classem et merito stipendia digna labori .</l>
            <l n="8.585">Consiliis reges moderantur regna trahuntque ,</l>
            <l n="8.586">Non ipsi ex aliis pendent aliisue trahuntur</l>
            <l n="8.587">Arbitriis : finem belli et primordia norunt ;</l>
            <l n="8.588">Dum libet accipiunt et dum libet arma reponunt ,</l>
            <l n="8.589">Liberiore uia seque et sua signa ferentes .</l>
            <l n="8.590">Non illos precessor iners reparandaque ferro</l>
            <l n="8.591">Segnities fessos in finem pertulit anni ;</l>
            <l n="8.592">Non collega fuit cladis temerarius auctor</l>
            <l n="8.593">Inuitas rapiens in aperta pericula turmas ;</l>
            <l n="8.594">Non successoris nocuit metus alta mouenti ,</l>
            <l n="8.595">Gloriaque in preceps tulit et celerare coegit .</l>
            <l n="8.596">Nec mihi nunc quisquam referat de nomine litem</l>
            <l n="8.597">uirtutis , uanisque illam seiungat ab umbris ,</l>
            <l n="8.598">Aut externa sibi ceu non sua premia tollat .</l>
            <l n="8.599">Credite , cunctarum longe blandissima rerum est</l>
            <l n="8.600">Gloria , nec leuibus stimulis agit insita fortes</l>
            <l n="8.601">Egregiosque animos generosaque pectora pulsat .</l>
            <l n="8.602">Qua cui sit dubium quin solicitudine dempta</l>
            <l n="8.603">Hoc duce Carthago fuerit sensura supremum</l>
            <l n="8.604">Excidium et meritam fato calcante ruinam ?</l>
            <l n="8.605">Quod questum persepe ferunt post bella reuersum</l>
            <l n="8.606">Scipiadam , in cineres casuram a culmine Birsam</l>
            <l n="8.607">Inuisasque domos stirpemque genusque deosque</l>
            <l n="8.608">Penorum et nomen , ni ceca Claudius ardens</l>
            <l n="8.609">Ambitione prior , post Lentulus alta ruentis</l>
            <l n="8.610">Ambo humeris dire subiissent moenia terre .</l>
            <l n="8.611">Consulto tamen has superos seruasse nepoti</l>
            <l n="8.612">Reliquias famamque reor nomenque secundum .</l>
            <l n="8.613">uerum ego peruideo quo sim progressus et unde ;</l>
            <l n="8.614">Nunc redeo . Postquam Tunetis uictor ad arcem</l>
            <l n="8.615">Scipio peruenit , legati tramite recto</l>
            <l n="8.616">Hunc adeunt tristes genibusque trementibus una</l>
            <l n="8.617">Affusi , miseris uerbis et supplice uultu</l>
            <l n="8.618">Fortunam erroresque suos rabiemque furentis</l>
            <l n="8.619">Hanibalis patrieque graues sine crimine casus</l>
            <l n="8.620">Deplorant , ueniamque petunt . Precluserat aures ,</l>
            <l n="8.621">uictorum temerata fides ac Punica fraudis</l>
            <l n="8.622">Exempla abrupteque recens iniuria pacis .</l>
            <l n="8.623">Res in consilium perlata est : omnibus idem</l>
            <l n="8.624">Ardor erat : ferro instandum et uindice flamma</l>
            <l n="8.625">Perfidie , ac pacis nullas admittere uoces .</l>
            <l n="8.626">cunctorum uotis oberat longeuus in illa</l>
            <l n="8.627">Obsidione labor perdendaque gloria tante</l>
            <l n="8.628">Summa rei , ducis aduentu quem Fama canebat .</l>
            <l n="8.629">At minime ingentes animos fixumque mouebant</l>
            <l n="8.630">Scipiade ingenium uentose nomina Fame .</l>
            <l n="8.631">Altius aspirans celum spectabat et astra</l>
            <l n="8.632">uirtutisque decus nudum . Tamen omnia fidi</l>
            <l n="8.633">Pectora consilii pariter permota seuero</l>
            <l n="8.634">Proposito flexere ducem , lacrimisque petitam</l>
            <l n="8.635">Uberibus tandem placuit permittere pacem</l>
            <l n="8.636">Et bellum finire ferum . Sic uillicus olim</l>
            <l n="8.637">Nocturnos metuens fures , legit arbore poma</l>
            <l n="8.638">Immatura astu ; sic pastor pendula ramis</l>
            <l n="8.639">Hospitia et nidos spoliat pullosque reportat</l>
            <l n="8.640">Implumes properans serpentum auertere pestem .</l>
            <l n="8.641">Postera lux iterum legatos multa precantes</l>
            <l n="8.642">Retulit . Hos Scipio dictis compellat amaris :</l>
            <l n="8.643">" Impia gens , credes tandem tot cladibus ullum</l>
            <l n="8.644">Esse deum celo , qui nostros uindicet actus ,</l>
            <l n="8.645">Cui scelus omne odio , cui sint mortalia cure ?</l>
            <l n="8.646">Effera gens , infensa bonis , mitescere sero</l>
            <l n="8.647">Incipe , docta malis , rabiemque aliquando nocendi</l>
            <l n="8.648">Exue . Semper erit tibi summa et sola uoluptas</l>
            <l n="8.649">Fallere , nec fraudis studium , gens perfida , linques ?</l>
            <l n="8.650">Nos equidem , quanquam extremas merebare ruinas ,</l>
            <l n="8.651">Parcimus indigne meritasque remittimus iras .</l>
            <l n="8.652">Hactenus ut steteras , stabis nec strata uidebis</l>
            <l n="8.653">moenia , nec uictor quicquam de finibus aufert .</l>
            <l n="8.654">Libertas meritis seruilia cuncta manebit .</l>
            <l n="8.655">Hanibalem causam belli fontemque furorum</l>
            <l n="8.656">Poscimus : utilius uobis uestreque quieti</l>
            <l n="8.657">Quam nobis , illum abicitis , quo sospite pacem</l>
            <l n="8.658">Nec sperare licet ; bellorum semina pectus</l>
            <l n="8.659">Illud habet , tanto que uobis sanguine constant .</l>
            <l n="8.660">Hoc Italas strages , hoc ipso ulciscere mortes ,</l>
            <l n="8.661">Glens afflicta , tuas , mundumque deosque per illum</l>
            <l n="8.662">Elusos totiens ; geminis hoc insuper uno</l>
            <l n="8.663">Urbibus eternum populisque auferte pauorem .</l>
            <l n="8.664">Nullus ad hec Libicis elephas mitescat in oris ,</l>
            <l n="8.665">Aptum animal bellis , et quos domuistis ad unum</l>
            <l n="8.666">Tradite . Quin etiam uiolatis pacis in umbra</l>
            <l n="8.667">Legatis illata palam conuicia dignus</l>
            <l n="8.668">Penset honos . Capte redeant hoc litore naues .</l>
            <l n="8.669">Cetera conuenient facile , et sub legibus isdem</l>
            <l n="8.670">Quas olim edixi , cum me sub nomine pacis</l>
            <l n="8.671">Ludere uenistis ; nec nos fortuna leuabit</l>
            <l n="8.672">Blanda , nec asperior franget uos . Ista referte</l>
            <l n="8.673">Patribus ac populo ; et si semper fallere dulce est ,</l>
            <l n="8.674">Fortunam tentate iterum . " Sic ille pauentes</l>
            <l n="8.675">Affatus .</l>
            <l n="8.676">Urbe miser trepida populo uariante tumultus</l>
            <l n="8.677">Exoritur , discorsque diu sententia . Tandem</l>
            <l n="8.678">Omnia suscipiunt tristes : sic Fata iubebant</l>
            <l n="8.679">Ultima ; condensis uolucris ceu uepribus herens</l>
            <l n="8.680">Accipitrem super astantem uidet anxia , nec se</l>
            <l n="8.681">Ausa mouere loco , patitur laqueumque manumque</l>
            <l n="8.682">Aucupis : impendens tanti est differre periclum .</l>
            <l n="8.683">Altera Romuleam legatio tendit ad urbem</l>
            <l n="8.684">Penorum ; princeps noti cognominis Hedus</l>
            <l n="8.685">Hasdrubal infestusque armis et pacis amator ,</l>
            <l n="8.686">uir uita senioque grauis facieque uerendus</l>
            <l n="8.687">Annosa , Hanibalis multum fautoribus impar .</l>
            <l n="8.688">Tres secum comites Itali uenere secuti</l>
            <l n="8.689">Romani ducis imperium . Sed Lentulus , eger</l>
            <l n="8.690">Ambitione sua , legatos arcuit urbe ;</l>
            <l n="8.691">Nam belli cupidus consul fugiebat honestum</l>
            <l n="8.692">Pacis iter ; donec uicto molimine tandem</l>
            <l n="8.693">Ede sacra Bellona Patres hostesque recepit .</l>
            <l n="8.694">Postquam legati pleno introiere Senatu</l>
            <l n="8.695">Longeui multa cum maiestate silentes ,</l>
            <l n="8.696">Canitiesque graues uultus et colla reflexis</l>
            <l n="8.697">Crinibus exornans miro squalore refulsit ,</l>
            <l n="8.698">cunctorum mouere animos . Nunc pacis amicos</l>
            <l n="8.699">uenisse affirmant animisque et uocibus illam</l>
            <l n="8.700">Orantes ; nunc uera peti . Tunc Hasdrubal Hedus</l>
            <l n="8.701">Incipit : " Erratis ueniam si numina nunquam</l>
            <l n="8.702">Exorata negant , spes me tenet optima , Patres</l>
            <l n="8.703">Conscripti , superis quos Fama potentibus equat ,</l>
            <l n="8.704">Et pietate pares . Fateor , mihi fessa senectus</l>
            <l n="8.705">Iam pridem attulerat longe fastidia uite ,</l>
            <l n="8.706">Precipue postquam egregium noua bella petentem</l>
            <l n="8.707">Conspexi iuuenem . Timui , casusque futuros</l>
            <l n="8.708">Ante diu agnoui ; lingue sed forte peperci</l>
            <l n="8.709">Aut tacui metuens . Sed enim me serior etas</l>
            <l n="8.710">Fecerat audacem . Testis mihi Iupiter esto</l>
            <l n="8.711">Celicoleque alii , testis mihi maxima quondam</l>
            <l n="8.712">Carthago : huc etiam solitam transcendere famam</l>
            <l n="8.713">Auguror , infestus studiis iuuenilibus atque</l>
            <l n="8.714">Consiliis quotiens fuerim quotiensque periclis</l>
            <l n="8.715">Obtulerim mortique caput . Sanctissimus Hanno</l>
            <l n="8.716">Et comes et testis superest , quem - parcet Hamilcar -</l>
            <l n="8.717">Africa terra tulit nulli ratione secundum .</l>
            <l n="8.718">Cum primum puer ille ferox Hispana gerentem</l>
            <l n="8.719">Bella patrem blandis conatus flectere uerbis</l>
            <l n="8.720">Ut secum perferret eum , iuratus ad aras</l>
            <l n="8.721">Constitit , heu monstrum horrendum , nos multa uicissim</l>
            <l n="8.722">Contulimus ; tunc ancipitem trepidare fauillam</l>
            <l n="8.723">Cepimus : at ueniam dedimus puerilibus annis .</l>
            <l n="8.724">Sed rapto genitore - utinam quem Fata tulissent</l>
            <l n="8.725">Maternum dum pondus erat funestaque mundo</l>
            <l n="8.726">Sarcina ! - precepti puer hic memor ire parabat</l>
            <l n="8.727">Hesperiam iam dira tumens . uesana fauebant</l>
            <l n="8.728">Ingenia , atque animos laudabat turba paternos ,</l>
            <l n="8.729">In puero uultus mirata et uerba sepulti .</l>
            <l n="8.730">Obstitimus tunc ambo palam , nec profuit ; iuit</l>
            <l n="8.731">Assueuitque malo imperio et feralibus armis ;</l>
            <l n="8.732">Et magnam tenui flammam accendente fauilla ,</l>
            <l n="8.733">Quanta per Ausonium ruerint incendia mundum</l>
            <l n="8.734">uidistis . Nunc nos incendia nostra uidemus ,</l>
            <l n="8.735">Inque suas sedes tandem uaga flamma reuersa est .</l>
            <l n="8.736">uix mihi danda fides fuerit , sed numina iuro</l>
            <l n="8.737">Conscia : non alio uestras me pectore clades</l>
            <l n="8.738">Ingemuisse olim , quam nostre uulnera gentis</l>
            <l n="8.739">Nunc lugeo ; quoniam semper rectissimus ordo</l>
            <l n="8.740">Hic mihi uisus erat , seriesque immota malorum</l>
            <l n="8.741">Ex Latio in Libiam , uosque ut fera flamma relinquens</l>
            <l n="8.742">Nos peteret nostrasque domos . Ignoscite , Patres ,</l>
            <l n="8.743">Funestum memorare diem , cui sanguine multo</l>
            <l n="8.744">Reddidimus modo nempe parem : quo tempore cladis</l>
            <l n="8.745">Cannensis cupidam compleuit nuntius urbem ,</l>
            <l n="8.746">Publica letitie duo nos spectacula soli</l>
            <l n="8.747">uoce parum fausta et maesto foedauimus ore .</l>
            <l n="8.748">Tunc quoque magnanimus que post mala sensimus , Hanno</l>
            <l n="8.749">uaticinatus erat . Sed fata inimica trahebant</l>
            <l n="8.750">Infortunatam sub digna piacula plebem ;</l>
            <l n="8.751">Iam miseras monitis Fortuna salubribus aures</l>
            <l n="8.752">Clauserat atque oculos uelo fallente tegebat .</l>
            <l n="8.753">Parcite , Romani : Deus et Fortuna priores</l>
            <l n="8.754">Eripuere animos , quod uis humana nequibat .</l>
            <l n="8.755">At pudet incusare deos . Errauimus omnes</l>
            <l n="8.756">Culpaque cunctorum fuerit ; sed uera fatebor ,</l>
            <l n="8.757">Crimine turba caret : malesani pectoris ardor</l>
            <l n="8.758">Ac furor ille fuit dureque potentia Sortis .</l>
            <l n="8.759">Namque ego , me rigidum quanquam uocet atque seuerum ,</l>
            <l n="8.760">Absoluo populum ; paucos sed crimine uero</l>
            <l n="8.761">Condemno , paucosque dolus me iudice nectit</l>
            <l n="8.762">Grandiloquos tumidosque animis , qui gesta suorum</l>
            <l n="8.763">In populum iactare solent , statuasque ruentes</l>
            <l n="8.764">Ostentare situ , reliquorum carpere uerbis</l>
            <l n="8.765">Omnia , seque duces uulgo prestare furenti .</l>
            <l n="8.766">Nec pudet aduersus primordia uestra iocari ,</l>
            <l n="8.767">Alpinos habuisse patres , populumque uocare</l>
            <l n="8.768">Pastorum ! non improprie ; nam iudice Marte</l>
            <l n="8.769">Hactenus indomitos reges et bella professos</l>
            <l n="8.770">Ut totidem tractatis oues , populique uidentur</l>
            <l n="8.771">In pauidos abiisse greges . Sat cognita mundo</l>
            <l n="8.772">Sunt generis elementa noui et Mauortis origo ,</l>
            <l n="8.773">Quem factis uerum esse patrem et uirtute probatis .</l>
            <l n="8.774">Nunc ubi turba nocens , latebris quibus abdita torpet</l>
            <l n="8.775">Degeneri uallante metu ? Cur magna locuti</l>
            <l n="8.776">Non redeunt , miseros et hiantem fallere plebem</l>
            <l n="8.777">Pollicitis ? utinam ueniant patriamque reuisant ,</l>
            <l n="8.778">Ut liceat sontes meritis innectere uinclis</l>
            <l n="8.779">Et iuuenes raptare senem . Non letior amplo</l>
            <l n="8.780">Scipio conscendet Capitolia uestra triumpho ,</l>
            <l n="8.781">Quam nostri scelerata ducis compressa cathenis</l>
            <l n="8.782">Huc traheret mea colla manus , summumque putarem</l>
            <l n="8.783">Me patrie infando duxisse ex hoste tropheum .</l>
            <l n="8.784">Nec minus Hasdrubalem , si quid mihi creditur , odit</l>
            <l n="8.785">Perfidus ille animo , quam quos sibi predicat hostes ;</l>
            <l n="8.786">Nec magis horreret uestros precedere currus ,</l>
            <l n="8.787">Iudicio quam stare meo . uerum ipse per umbras</l>
            <l n="8.788">Effugit noctis medio , nec cernere uultus</l>
            <l n="8.789">Sustinuit nostros , causam quibus esse malorum</l>
            <l n="8.790">Se norat : patriam timuit spectare ruentem .</l>
            <l n="8.791">Ergo abiit tacitus lesa contentus ab urbe</l>
            <l n="8.792">Exilium peperisse sibi : decreta suorum</l>
            <l n="8.793">Nempe nocens pauet atque iras uultusque manusque .</l>
            <l n="8.794">Et merito crucibus penderet uictima tristis</l>
            <l n="8.795">Ille modo uolucres pascens informe cadauer ,</l>
            <l n="8.796">Piscibus aut pelagi medias effusus in undas</l>
            <l n="8.797">Esca foret , canibus dignus cibus ille marinis ,</l>
            <l n="8.798">Aut aliquid monstri Libici censura rigoris</l>
            <l n="8.799">In caput id meritum studio certante nouasset .</l>
            <l n="8.800">Denique non frustra uobis foret ille petitus</l>
            <l n="8.801">Debitus ambobus populis et debitus Orbi ;</l>
            <l n="8.802">Ipse ego uel uiuum uel frusta cruenta dedissem</l>
            <l n="8.803">Semesumque caput . uobis hinc nostra uoluntas</l>
            <l n="8.804">Sit satis , oramus : concors nam iussa libensque</l>
            <l n="8.805">Cetera Penorum complectitur omnia uulgus ,</l>
            <l n="8.806">Que uestro placuere duci . Spectate tabellas :</l>
            <l n="8.807">Singula conueniunt . Pulcra est uindicta precanti</l>
            <l n="8.808">Parcere prostrato . Nulla est uictoria maior</l>
            <l n="8.809">Quam uicisse animum . Nam felicissimus ille est</l>
            <l n="8.810">Qui se felicem uultuque animoque modesto</l>
            <l n="8.811">Agnouit , tenuitque modum ; quod forte uidetur</l>
            <l n="8.812">Difficile insuetis , stimulis quod gaudia tangunt</l>
            <l n="8.813">Parua repentinis animos nec frena regentes</l>
            <l n="8.814">Precipitant . At perpetuis satiata triumphis</l>
            <l n="8.815">Pectora sunt uobis , parcendi summa uoluptas ;</l>
            <l n="8.816">Nec minus imperium uenia quam fortibus armis</l>
            <l n="8.817">Romuleum auxistis . uestre pietatis egentes</l>
            <l n="8.818">Nos sumus , et ueniam positis exposcimus armis .</l>
            <l n="8.819">Parcite supplicibus : satis est potuisse nocere !</l>
            <l n="8.820">Magna sumus uobis eternum gloria uicti ,</l>
            <l n="8.821">Maxima seruati . Quod si uos forte merentum</l>
            <l n="8.822">Pena iuuat iustusque dolor , nisi fallor abunde est</l>
            <l n="8.823">Quod memores statuere dei quodque intulit ingens</l>
            <l n="8.824">Scipio . Si quid adhuc superest , ignoscite uictis</l>
            <l n="8.825">uictores : fuerit uobis pars ultima magne</l>
            <l n="8.826">uindicte affusum hic uitam ueniamque precantem</l>
            <l n="8.827">Hasdrubalem uidisse senem . " Sic ille locutus</l>
            <l n="8.828">Continuit tacitum ueneranda fronte dolorem .</l>
            <l n="8.829">At comites passim proiecti in limine , uerbis</l>
            <l n="8.830">Flebilibus tenuere Patres , lacrimisque Senatum</l>
            <l n="8.831">Impleuere suis ; nati ceu funus acerbum</l>
            <l n="8.832">Stat pater aspiciens , lacrimas nec fundit aniles ,</l>
            <l n="8.833">At luget interius ; genitrix resoluta capillos</l>
            <l n="8.834">maesta iacet tunditque genas gemituque madescens</l>
            <l n="8.835">Ethera femineis uacuum mugitibus implet .</l>
            <l n="8.836">Ceperat auditis iam mitior ira Senatus</l>
            <l n="8.837">Inflecti et sensim lenito pectore iustas</l>
            <l n="8.838">Exaudire preces . Tum uero ex Patribus unus</l>
            <l n="8.839">Perfidie infensus Penorum : " Dicite per quos</l>
            <l n="8.840">Subsistet pax ista deos fedusque secundum ;</l>
            <l n="8.841">Nam primos spreuistis " ait . Tunc fronte modesta</l>
            <l n="8.842">Hasdrubal assurgit paulum , " Perque " inquit " eosdem</l>
            <l n="8.843">Periuris adeo infestos iurabimus istam</l>
            <l n="8.844">Pacem alia seruare fide . " uox illa querelis</l>
            <l n="8.845">Imposuit finem , uultusque animosque serenans</l>
            <l n="8.846">Ac responsa Patrum . Pacem sanxere frequentes .</l>
            <l n="8.847">Hasdrubal hic iterum : " Di uobis iusta rependant</l>
            <l n="8.848">Premia , Romani , nostro qui digna furori</l>
            <l n="8.849">Supplicia aufertis meritasque remittitis iras .</l>
            <l n="8.850">Nunc ego , nam ueteres non amplius alloquor hostes ,</l>
            <l n="8.851">Sed dominos sociosque nouos , hoc deprecor unum :</l>
            <l n="8.852">Nos uestre cupidos admittite moenibus urbis</l>
            <l n="8.853">Captiuosque uidere date et cognoscere ciues .</l>
            <l n="8.854">Sat mihi longarum solacia magna uiarum</l>
            <l n="8.855">Hec fuerint , serique decus mercesque laboris ,</l>
            <l n="8.856">Quodque libens longinqua petam super equora , Romam</l>
            <l n="8.857">Et mundi uidisse caput . " Quodcumque petebat</l>
            <l n="8.858">Permissum , et magnam admirans ingressus in urbem est .</l>
            <l n="8.859">Non aliter stupuit , nisi falsa est fabula , celum</l>
            <l n="8.860">Ingrediens uiridi subito translatus ab ida</l>
            <l n="8.861">Laomedonteus puer , ut uaga sidera circum</l>
            <l n="8.862">Hesit et Iliacas despexit ab ethere siluas .</l>
            <l n="8.863">Appia marmoreo suscepit limine porta</l>
            <l n="8.864">Prima uiros ; magno mox obuia moenia giro</l>
            <l n="8.865">Pallantea uident , quo structa est regia monte</l>
            <l n="8.866">Euandri primusque noue locus inclitus urbis ;</l>
            <l n="8.867">Hic elementa notis impressa , hic Arcados alme</l>
            <l n="8.868">Diuinum ingenium et miracula maxima rerum</l>
            <l n="8.869">Monstrator docet ipse uie librosque repertos</l>
            <l n="8.870">Fatidice Carmentis opus , quantumque Latinis</l>
            <l n="8.871">Contulit ingeniis mulier ueneranda per euum .</l>
            <l n="8.872">Celius ad dextram remanet , fastigia leua</l>
            <l n="8.873">Collis Auentini , ualidasque in rupibus arces</l>
            <l n="8.874">Suspiciunt antrumque uident . Hinc fabula Caci</l>
            <l n="8.875">Herculeusque labor placido sermone morantes</l>
            <l n="8.876">Detinuit loteque boues in gurgite Tusco .</l>
            <l n="8.877">Hic quoque Sublicii pontis pila discolor acris</l>
            <l n="8.878">Coclitis admonuit , statuaque insignis equestri</l>
            <l n="8.879">Ille locus tenuit fixos in uirgine torua .</l>
            <l n="8.880">Hinc sedem Solis mirantur et aurea templa</l>
            <l n="8.881">Tellurisque domum , Capitoliaque alta pauentes</l>
            <l n="8.882">Ascendunt ipsumque putant contingere celum .</l>
            <l n="8.883">Hic hominis caput inuentum fodientibus alte</l>
            <l n="8.884">Audiuere , prius patrie portenta coacti</l>
            <l n="8.885">Et bubalum damnare suum subigendaque turpi</l>
            <l n="8.886">Colla iugo et duri presagia certa laboris .</l>
            <l n="8.887">Hic cellam uidere Iouis , qua ditior usquam</l>
            <l n="8.888">Nulla fuit , censumque alta sub rupe repostum ,</l>
            <l n="8.889">Liminaque innumeris iam tunc calcata triumphis</l>
            <l n="8.890">Et niueos currus et rapta ex hostibus arma ,</l>
            <l n="8.891">Aurea magnorum nec non diademata regum</l>
            <l n="8.892">Sceptraque et armillas et dempta monilia collo</l>
            <l n="8.893">Gemmatosque frenos sellasque ex ordine eburnas .</l>
            <l n="8.894">Hic clipeos fractasque rates ac Punica signa</l>
            <l n="8.895">Et phaleras nouere suas ; tacitusque per omnes</l>
            <l n="8.896">Luctus iit ueteris referens uestigia belli .</l>
            <l n="8.897">Tum uolucris per templa uagos argentea paulum</l>
            <l n="8.898">Occupat incursu Gallorum et uoce canora .</l>
            <l n="8.899">Procedunt , fortesque uiros habituque uerendas</l>
            <l n="8.900">Matronas amplasque domos uariisque grauatos</l>
            <l n="8.901">Bellorum exuuiis arcus et crebra uidentes</l>
            <l n="8.902">Signa triumphorum solidoque in marmore pugnas</l>
            <l n="8.903">Atque sepulcrorum pompas . Monstrantur aquarum</l>
            <l n="8.904">Sub terram celoque uie . Iam ualle Suburre</l>
            <l n="8.905">Cesaream uidere domum , cui summa potestas</l>
            <l n="8.906">Debita , cui rerum princeps . Hinc ualle relicta</l>
            <l n="8.907">Esquilias fessi dictumque a uimine collem ,</l>
            <l n="8.908">Inde Quirinalem superato uertice montem</l>
            <l n="8.909">Transierant , nudoque duos astare gigantes</l>
            <l n="8.910">Corpore conspiciunt - en quot certamina fame ! -</l>
            <l n="8.911">Praxitelis opus Phidieque insigne supremi .</l>
            <l n="8.912">Scipiadum hic latis excelsa palatia muris</l>
            <l n="8.913">Atque arces tremuere feras et cognita bello</l>
            <l n="8.914">Signa nimis Libie nomenque genusque superbum .</l>
            <l n="8.915">Hinc leua flexere uiam . Flaminia iam tunc</l>
            <l n="8.916">Porta uocabatur , que Tuscum respicit orbem .</l>
            <l n="8.917">Martius hac reduces uicino flumine campus</l>
            <l n="8.918">Excipit . Hic longo traducens ordine rerum</l>
            <l n="8.919">Planities sine fine patet : quis fascibus altis</l>
            <l n="8.920">Primus honos , quonam pectus matrona pudicum</l>
            <l n="8.921">uulnere traiecit , cui sit commissa uirorum</l>
            <l n="8.922">Libertas et qua natos ferus ille securi</l>
            <l n="8.923">Percutit ; ac pulsos uiolata ex urbe tirannos</l>
            <l n="8.924">Accipiunt , et cuncta notant . Leuaque Minerue</l>
            <l n="8.925">Amplaque cunctorum monstrantur templa deorum ,</l>
            <l n="8.926">uenture ad meliora domus . Iam Tibridis alti</l>
            <l n="8.927">Gurgite transmisso , dextre super aggere ripe</l>
            <l n="8.928">Etruscum tetigere latus : ductorque uiarum</l>
            <l n="8.929">Romuleum immensa designat mole sepulcrum ,</l>
            <l n="8.930">Progrediturque loquens quo ductus ad astra Quirinus</l>
            <l n="8.931">Turbine transierit , qua tempestate Senatum</l>
            <l n="8.932">Obruerit trepidum , metuensque ut palluerit sol ;</l>
            <l n="8.933">Et Proculi uisum memorat Capreamque paludem ;</l>
            <l n="8.934">At crimen silet ille Patrum . Iam flumina preter</l>
            <l n="8.935">Descendunt , collemque uident ubi regia Iani</l>
            <l n="8.936">Prisca fuit , iuxtaque domus Saturnia quondam :</l>
            <l n="8.937">Ausonie hic regum et Latie primordia gentis</l>
            <l n="8.938">Ultima condiscunt et nomina clara uirorum .</l>
            <l n="8.939">Hic Italus prior eterni rex nominis auctor</l>
            <l n="8.940">Italie Picusque comes stirpsque omnis auorum</l>
            <l n="8.941">Narratur , populique noui monstratur asilum .</l>
            <l n="8.942">Inferius longi tenuit certaminis illos</l>
            <l n="8.943">Historia et Clusio redeuntes robore reges</l>
            <l n="8.944">Castraque Porsenne , utque incumbens Sceuola flammis</l>
            <l n="8.945">Supplitia erranti infligat non debita dextre .</l>
            <l n="8.946">Inde Licaonia gemino breuis insula ponte</l>
            <l n="8.947">Peruia transitur . Poterat uix ulla relatis</l>
            <l n="8.948">Esse fides monstris , tantas quod flumine moles</l>
            <l n="8.949">Regia preda olim populo spargente dedisset .</l>
            <l n="8.950">Iam campana iterum leue confinia ripe</l>
            <l n="8.951">Calcabant , Fabiasque domos miserandaque tanti</l>
            <l n="8.952">Funera discebant generis Cremeramque nocentem .</l>
            <l n="8.953">Ut Capitolino redeuntes uertice tandem</l>
            <l n="8.954">Defessum tenuere gradum , tum protinus ingens</l>
            <l n="8.955">uisa reuoluentes stupor arripit . Inde sedentes</l>
            <l n="8.956">Attoniti siluere diu . Mox facta uidendi</l>
            <l n="8.957">Copia captiuos . Stabant horrentia longo</l>
            <l n="8.958">Agmina maesta situ pallentiaque ora tumebant</l>
            <l n="8.959">Nudaque perplexis onerabat terga capillis</l>
            <l n="8.960">Cesaries incompta diu squalorque tegebat</l>
            <l n="8.961">Luridus effigiem tristemque ferebat odorem .</l>
            <l n="8.962">Ferrea uincla gradum lento suspendere tractu</l>
            <l n="8.963">Cogebant , maniceque graues complexibus illos</l>
            <l n="8.964">Carorum uetuere frui . Tum uerba uicissim</l>
            <l n="8.965">Dulcia permiscent , sed perstrepit ere cathenis</l>
            <l n="8.966">Redditus excussis stridor lacrimeque per ora</l>
            <l n="8.967">Egregia pietate fluunt . Que fata , quis urbis</l>
            <l n="8.968">Sit status inquirunt patrie , que numina uictos</l>
            <l n="8.969">Respiciant . uelut infernis ubi Manibus olim</l>
            <l n="8.970">Umbra recens nostroque ruens descendit ab orbe</l>
            <l n="8.971">Supplitiis onerata suis , illam anxia circum</l>
            <l n="8.972">Agmina funduntur , noua quidnam nuntiet hospes :</l>
            <l n="8.973">Hec nati petit euentus , ast illa relicte</l>
            <l n="8.974">Coniugis explorat uitam seniumue parentum ;</l>
            <l n="8.975">Hec de fratre gemens , aut dulci inquirit amico ;</l>
            <l n="8.976">Publica cura omnes supero quis uultus in orbe</l>
            <l n="8.977">Una tenet ; quis sceptra regat , quis flectat habenas</l>
            <l n="8.978">Imperii , quid bellorum quantumne quietis ;</l>
            <l n="8.979">Oraque solicitis exanguia rictibus hiscunt</l>
            <l n="8.980">Noscendi studio ; sic carceris hispida turba</l>
            <l n="8.981">Hospitibus instare nouis et querere multa .</l>
            <l n="8.982">Postquam finis erat lacrimis , petit ipse suorum</l>
            <l n="8.983">Ut redimenda darent aliquot modo corpora blandus</l>
            <l n="8.984">Hasdrubal . Ast illi , uictores nulla negare</l>
            <l n="8.985">Munera qui nossent , scriptis que nomina uellet</l>
            <l n="8.986">Edere precipiunt . Lectos dedit ille ducentos ,</l>
            <l n="8.987">Quos posito squalore pius facilisque Senatus</l>
            <l n="8.988">In Libiam perferre iubet , si federa pacis</l>
            <l n="8.989">Firma forent , nullis pretiis , pro munere solo</l>
            <l n="8.990">Reddendos patrie . cunctis sic rite peractis ,</l>
            <l n="8.991">Hasdrubal inuise quondam , nunc moenia care</l>
            <l n="8.992">Urbis amica retro rediens hac uoce salutat :</l>
            <l n="8.993">" Urbs accepta deis , caput Orbis et unica mundi</l>
            <l n="8.994">Gloria , terra ferax , clarorum sola uirorum</l>
            <l n="8.995">O patria armipotens , diuum domus , optima rerum ,</l>
            <l n="8.996">Roma , uale ! iam letus eam quocumque uocabunt</l>
            <l n="8.997">Fata senem . uidi quantum uisurus in orbe</l>
            <l n="8.998">Hoc fueram . " Dixit : tum Tibridis ostia linquens</l>
            <l n="8.999">Nauigat in patriam , uictor , captiuaque secum</l>
            <l n="8.1000">Agmina mittuntur . Liceat terrestria celo</l>
            <l n="8.1001">Equare , eternis mortalia , maxima paruis :</l>
            <l n="8.1002">Sic prope descendens celo sua uincla resoluit</l>
            <l n="8.1003">Captiuis antiqua potens et Tartara fregit</l>
            <l n="8.1004">uoce Deus secum in patriam miseranda reducens</l>
            <l n="8.1005">Agmina et exhaustas longis cruciatibus umbras .</l>
            <l n="8.1006">Scipio pacifico redeuntem suscipit ore .</l>
            <l n="8.1007">Pax populis ducibusque placet , fedusque feritur</l>
            <l n="8.1008">Ante aras testesque deos , ceseque litantur</l>
            <l n="8.1009">Terga suis dextreque ducum iunguntur inermes .</l>
            <l n="8.1010">Rursus in Italiam reditum et firmante Senatu</l>
            <l n="8.1011">Acta ducis , pax in libros relata uetusto</l>
            <l n="8.1012">More patrum , legesque date iurataque uerba .</l>
            <l n="8.1013">Scipio longeuo gaudens posuisse labori</l>
            <l n="8.1014">Iam finem , reditumque parans , in premia totus</l>
            <l n="8.1015">uertitur , ac laudes et dona ingentia soluit</l>
            <l n="8.1016">Militibus . Cirtham Siphacisque omnia regi</l>
            <l n="8.1017">Donat et emeritum regni confinibus ultro</l>
            <l n="8.1018">Ampliat immensis ; uictos ex federe damnat</l>
            <l n="8.1019">Reddere res regi socio pactumque tributum</l>
            <l n="8.1020">Soluere Romanis . Hinc ad condigna reuersus</l>
            <l n="8.1021">Supplicia et iustas uario discrimine penas ,</l>
            <l n="8.1022">Mitius in seruos egit : seruile putauit</l>
            <l n="8.1023">Esse fugam , non nosse fidem . Quicumque repertus</l>
            <l n="8.1024">Liber militie desertor , protinus ille est</l>
            <l n="8.1025">Supplicio extremo affectus : qui iura fidemque</l>
            <l n="8.1026">Tempore tam dubio iurataque liquerit arma ,</l>
            <l n="8.1027">Romanos crucibus rigidus dedit , atque Latinis</l>
            <l n="8.1028">Abscidit merita trepidantia colla securi .</l>
            <l n="8.1029">His actis , classem soluit comitante senatu</l>
            <l n="8.1030">Extremum in litus Penorum et supplice turba</l>
            <l n="8.1031">uictorem mirante suum ; quos ille benigne</l>
            <l n="8.1032">Digrediens dictis postremum affatur amicis :</l>
            <l n="8.1033">" uiuite contenti proprio , memoresque deorum</l>
            <l n="8.1034">uiuite , nec cecos iterum Furor inuidus arma</l>
            <l n="8.1035">Induat . Imperium antiquis stat finibus amplum</l>
            <l n="8.1036">Et leges patria cum libertate relicte .</l>
            <l n="8.1037">Gloria sit quamquam latum imperitare per orbem ,</l>
            <l n="8.1038">Tutius est parere bonis : mihi credite , uobis</l>
            <l n="8.1039">In longum quesita quies ; nos dura laborum</l>
            <l n="8.1040">Sarcina solicitos ullo sine fine tenebit .</l>
            <l n="8.1041">Hostis erit quicumque usquam nudauerit ensem ,</l>
            <l n="8.1042">Qui noua bella manu , bellorum aut uerba mouebit .</l>
            <l n="8.1043">Cura laborque grauis scelerum censura per orbem ;</l>
            <l n="8.1044">At uobis tranquilla salus sine litibus ullis :</l>
            <l n="8.1045">Presidium in nobis , nisi temnitis , omne paratum</l>
            <l n="8.1046">Semper erit . Penos inter nostrumque senatum</l>
            <l n="8.1047">Sponsor ego . Placidam tandem condiscite uitam :</l>
            <l n="8.1048">Sumite placatas mentes , deponite ferrum</l>
            <l n="8.1049">Ex animis ; tales tanto nisi turbine frustra</l>
            <l n="8.1050">Bis docuit Fortuna uiros . Dimittite tandem</l>
            <l n="8.1051">Equoreas tentare uias : discrimina quanta</l>
            <l n="8.1052">Precidam , quantumque mali quantumque laborum !</l>
            <l n="8.1053">Exuram classem , que uos per cuncta furentes</l>
            <l n="8.1054">Litora raptabat , que uobis prima malorum</l>
            <l n="8.1055">Materiam dedit Ausoniisque incumbere regnis</l>
            <l n="8.1056">Compulit ac timidos docuit transcendere fluctus .</l>
            <l n="8.1057">Hec uestris fortasse oculis spectacula dira</l>
            <l n="8.1058">Si fuerint , cohibete animos , membrumque putate</l>
            <l n="8.1059">Abscindi uite infestum . Satis ampla tenetis</l>
            <l n="8.1060">Regnorum spatia et secti confinia mundi .</l>
            <l n="8.1061">Sat terris errare licet . Funesta uoluptas</l>
            <l n="8.1062">Curarum est homini : statui succurrite uestro ;</l>
            <l n="8.1063">Consulite et nobis , curamque auferte metumque</l>
            <l n="8.1064">Hanibalis , rabiemque suam sibi linquite soli .</l>
            <l n="8.1065">Si quid erit dubii quod publica fata monebunt ,</l>
            <l n="8.1066">Hos audite senes . " Dixit dextrasque prehendit</l>
            <l n="8.1067">Illorum : ambo autem deflexis genibus una</l>
            <l n="8.1068">Ante ducis cecidere pedes , hinc maximus Hanno ,</l>
            <l n="8.1069">Hasdrubal hinc Hedus . Tota iam classe soluta ,</l>
            <l n="8.1070">Scipio prouectus paulum subsistit et omnes</l>
            <l n="8.1071">Imperat hostiles flammis absumere puppes .</l>
            <l n="8.1072">Non alias tante pelago fulsere fauille</l>
            <l n="8.1073">Aut Thetis extimuit late torrentibus undis</l>
            <l n="8.1074">Defectum ; non dum currus optata paterni</l>
            <l n="8.1075">Lora puer rapuit Phebeus et ethera flammis</l>
            <l n="8.1076">Accendit mundumque uagis . Si secula retro</l>
            <l n="8.1077">Omnia percurris , sola hec incendia sensit</l>
            <l n="8.1078">Neptunus metuenda sibi : non Punica quondam</l>
            <l n="8.1079">Romanis facibus bello consumpta priore</l>
            <l n="8.1080">Spartanisque prius , non Attica litore classis</l>
            <l n="8.1081">Usta Siracusio tantas dedit equore flammas .</l>
            <l n="8.1082">Torpuerant miseri ciues sua damna gementes ,</l>
            <l n="8.1083">Haud aliter quam si subito predulcia cunctis ,</l>
            <l n="8.1084">Coniugia et nati atque arces et templa deorum</l>
            <l n="8.1085">Ipsaque Carthago flammis arderet in illis .</l>
         </div>
         <div n="9">
            <head>
               <num>IX</num>
            </head>
            <l n="9.1">Scipio prouectus pelago Romanaque classis</l>
            <l n="9.2">Iam placidum sulcabat iter . Non rauca procellis</l>
            <l n="9.3">Equora feruebant ; uentisque silentibus undas</l>
            <l n="9.4">uictorem sensisse putes . Tranquillior illis</l>
            <l n="9.5">uultus erat , celo facies composta sereno .</l>
            <l n="9.6">Sic hostile fretum , sic cuncta elementa uideres</l>
            <l n="9.7">Obsequio mulcere ducem . Iam litora longe</l>
            <l n="9.8">Africa linquebant alacres et bella canentes</l>
            <l n="9.9">Ibant ac ualido frangebant remige fluctus .</l>
            <l n="9.10">Puppe ducis media tacitus meditansque sedebat</l>
            <l n="9.11">Ennius , assiduus rerum testisque comesque ;</l>
            <l n="9.12">Scipio quem tandem aggreditur uerbisque benignis</l>
            <l n="9.13">Excitat incipiens : " Nunquamne silentia rumpes ,</l>
            <l n="9.14">O mihi multorum solamen dulce laborum ?</l>
            <l n="9.15">Fare , precor ; nam perpetuis tabentia curis</l>
            <l n="9.16">Pectora nostra uides . Placido sermone leuare</l>
            <l n="9.17">Illa soles ; faciesque modo , tantum ora resolue ,</l>
            <l n="9.18">Si tibi nascenti , quo polles , summus Apollo</l>
            <l n="9.19">Ingenium celeste dedit , si turba dearum</l>
            <l n="9.20">Castalio infantem demersum gurgite lauit</l>
            <l n="9.21">Ex Elicone sacro , collesque eduxit in altos ,</l>
            <l n="9.22">Et calamum et uocem tribuit mentemque poete . "</l>
            <l n="9.23">Ennius auditis caput extulit atque ita fatur :</l>
            <l n="9.24">" O flos Italie , iuuenis , stirpisque deorum</l>
            <l n="9.25">Certa fides , quid nunc nostro placet ore moueri ,</l>
            <l n="9.26">Quidue iubes ? Equidem tacito modo pectore mecum</l>
            <l n="9.27">uoluebam quod nulla ferent iam secula maius</l>
            <l n="9.28">Eximie uirtutis opus , quam nostra quod etas</l>
            <l n="9.29">Leta uidet , nullusque unquam sub mente mouebit</l>
            <l n="9.30">Grande aliquid , cui non , magnas spes inter , honestum</l>
            <l n="9.31">Nomen in ore sonet , qui non uenturus ad actum</l>
            <l n="9.32">Scipiade meminisse uelit , pro munere uultus</l>
            <l n="9.33">Non cupiat uidisse tuos . Maiorque sepulcri</l>
            <l n="9.34">Post cineres te fama manet . Mortalia Liuor</l>
            <l n="9.35">Carpit enim ; at Mors Inuidiam consumit et arcet</l>
            <l n="9.36">Ac procul a bustis abigit . Tua gloria pridem</l>
            <l n="9.37">uicerat hanc pestem , iamque altas tuta per auras</l>
            <l n="9.38">Fugit humum morbosque hominum moresque malignos ,</l>
            <l n="9.39">Seque parem tulit alma deis . Tamen ecce supremum</l>
            <l n="9.40">Incrementa diem fame tibi multa daturum</l>
            <l n="9.41">Promisi expertus ; quoque ipse a morte recedes</l>
            <l n="9.42">Longius , hoc maior meritum te fama sequetur .</l>
            <l n="9.43">Tempore crescet honos perque ultima secula mundi</l>
            <l n="9.44">Clarus eris . uirtus quoniam non altius ibis :</l>
            <l n="9.45">Descensus uereor . Sed nostra peritia fandi</l>
            <l n="9.46">Nondum propositam ualuit contingere metam ,</l>
            <l n="9.47">Nuper ab exiguis radicibus orta , nec ante</l>
            <l n="9.48">Cognita per Latium , Argolicis contenta colonis .</l>
            <l n="9.49">Hoc igitur mecum indignans sub mente mouebam ,</l>
            <l n="9.50">Precones meritos tua quod notissima uirtus</l>
            <l n="9.51">Non habitura foret . Macedum rex magnus amici</l>
            <l n="9.52">Forte uidens saxum Eacide titulosque sepulcri ,</l>
            <l n="9.53">' Fortunate ' inquit ' iuuenis , cui nominis illum</l>
            <l n="9.54">Preconem reperire fuit ! ' Non parue profecto</l>
            <l n="9.55">Est claris fortuna uiris habuisse poetam</l>
            <l n="9.56">Altisonis qui carminibus cumulare decorem</l>
            <l n="9.57">uirtutis queat egregie monimentaque laudum .</l>
            <l n="9.58">At tibi , summe ducum , claro quo nullus Homero est</l>
            <l n="9.59">Dignior , in reliquis blanda inque hoc durior uno</l>
            <l n="9.60">Me solum Fortuna dedit . Currentibus annis</l>
            <l n="9.61">Nascetur forsan digno qui carmine celo</l>
            <l n="9.62">Efferat emeritas laudes et fortia facta</l>
            <l n="9.63">Et cui mellifluo melius resonantia plectro</l>
            <l n="9.64">Calliope det fila lire uocemque sonoram . "</l>
            <l n="9.65">" Parce , precor , uerbis : tibi non , me iudice , uates</l>
            <l n="9.66">Meonius nec iure tibi preponitur altus</l>
            <l n="9.67">Euripides aut quos claro cognomine Grai</l>
            <l n="9.68">Concelebrant . Alio nolim me carmine dici ,</l>
            <l n="9.69">Si dicendus ero . Quin quod te poscimus " inquit</l>
            <l n="9.70">Scipio " prosequere ; et que sint permissa poetis ,</l>
            <l n="9.71">Famoseque rei certos agnoscere fines</l>
            <l n="9.72">Te liceat monstrante mihi : quid laurea signet</l>
            <l n="9.73">Tam ducibus claris quam uatibus addita sacris .</l>
            <l n="9.74">Neue tibi indignus uidear cui talia forte</l>
            <l n="9.75">Narrentur , nobis animum dulcedine quadam</l>
            <l n="9.76">Pulcra mouent , et continuis hoc pectus ab armis</l>
            <l n="9.77">Dulcia concussum placide capit otia lingue . "</l>
            <l n="9.78">Ille autem " Nulla est , fateor , tam dura feroxque</l>
            <l n="9.79">Mens " ait " alme ducum , cui non sit pulchra uoluptas</l>
            <l n="9.80">Interdum curas inter uiteque labores</l>
            <l n="9.81">Pierios audisse modos dulcesque dearum</l>
            <l n="9.82">Irrepsisse choros . Sed enim hec precordia nunquam</l>
            <l n="9.83">A Musis auersa reor . Non talibus astris</l>
            <l n="9.84">Tam magnum genuisse uirum Natura uidetur .</l>
            <l n="9.85">Errasset , si cui dederat cupidissima fame</l>
            <l n="9.86">Pectora , Musarum non ingessisset amorem .</l>
            <l n="9.87">Quisquis enim se magna uidet gessisse , necesse est</l>
            <l n="9.88">Diligat eternos uates et carmina sacra .</l>
            <l n="9.89">At nunc quod nostro poscis sermone doceri ,</l>
            <l n="9.90">Accipe quam breuibus . Non illa licentia uatum est</l>
            <l n="9.91">Quam multis placuisse palam est .</l>
            <l n="9.92">Scripturum iecisse prius firmissima ueri</l>
            <l n="9.93">Fundamenta decet , quibus inde innixus amena</l>
            <l n="9.94">Et uaria sub nube potest abscondere sese ,</l>
            <l n="9.95">Lectori longum cumulans placidumque laborem ,</l>
            <l n="9.96">Quesitu asperior quo sit sententia , uerum</l>
            <l n="9.97">Dulcior inuentu . Quicquid labor historiarum est</l>
            <l n="9.98">Quicquid uirtutum cultus documentaque uite ,</l>
            <l n="9.99">Nature studium quicquid , licuisse poetis</l>
            <l n="9.100">Crede : sub ignoto tamen ut celentur amictu ,</l>
            <l n="9.101">Nuda alibi , et tenui frustrentur lumina uelo ,</l>
            <l n="9.102">Interdumque palam ueniant , fugiantque uicissim .</l>
            <l n="9.103">Qui fingit quodcumque refert , non ille poete</l>
            <l n="9.104">Nomine censendus , nec uatis honore , sed uno</l>
            <l n="9.105">Nomine mendacis . Potes hinc perpendere quicquid</l>
            <l n="9.106">Scire petis : nostri que sit mensura laboris ,</l>
            <l n="9.107">Et latos fines , et quanta licentia nobis .</l>
            <l n="9.108">Laurea restat adhuc : cuius dignare parumper</l>
            <l n="9.109">Participes nos esse tibi . Si gloria bello ,</l>
            <l n="9.110">Nec minus ingenio constat , patiere uirenti</l>
            <l n="9.111">Fronde duces uatesque simul sacra tempora cingant .</l>
            <l n="9.112">Immortale decus uiror immortalis utrisque</l>
            <l n="9.113">Indicat et longe promittit tempora uite .</l>
            <l n="9.114">Hinc deus ingenii lauros amat almus Apollo ,</l>
            <l n="9.115">Pieridum solitus cithara modulante choreas</l>
            <l n="9.116">Incola Cirreo totiens duxisse sub antro .</l>
            <l n="9.117">Preterea hanc frondem rapido non fulmine uexat</l>
            <l n="9.118">Iupiter ex cunctis , talemque meretur honorem</l>
            <l n="9.119">Laurus : ab ethereo tanta est clementia rege .</l>
            <l n="9.120">Iam fame quod fulmen erit , nisi sola uetustas</l>
            <l n="9.121">Omnia prosternens ? Hunc gloria nostra pauorem</l>
            <l n="9.122">Non habet , atque ideo spernentis fulmina frondis</l>
            <l n="9.123">Serta gerit sanctoque legit de stipite ramos . "</l>
            <l n="9.124">Dixerat . At Scipio subridens : " Omnia mulcent ;</l>
            <l n="9.125">Sed ledis breuitate tua ; et dum dulcius inter</l>
            <l n="9.126">Ista sonant , medio sitientes calle relinquis .</l>
            <l n="9.127">Ergo age ! nam nullum iam litus cernitur , et sol</l>
            <l n="9.128">Transiuit celi medium . Tu dulcia prome</l>
            <l n="9.129">uerba , quibus mens alma scatet , placidoque uolentes</l>
            <l n="9.130">Et longo sermone feras , partemque diei</l>
            <l n="9.131">Et partes pelagi minuens . " Tunc ille coactus</l>
            <l n="9.132">Incipit - hic omnes tenuerunt murmure naute</l>
            <l n="9.133">Et comites siluere ducis - : " uestigia Fame</l>
            <l n="9.134">Rara sequens , quantum licuit per secula retro</l>
            <l n="9.135">Omnia peruigili studio uagus ipse cucurri ,</l>
            <l n="9.136">Donec ad extremas animo rapiente tenebras</l>
            <l n="9.137">Peruentum primosque uiros , quos Fama perenni</l>
            <l n="9.138">Fessa uia longe ignotos post terga reliquit .</l>
            <l n="9.139">Hic quisquis merito fulgens fuit obuius , illum</l>
            <l n="9.140">Amplexu tenuisse animi mihi gloria summa est</l>
            <l n="9.141">Inque locum cari semper coluisse parentis .</l>
            <l n="9.142">Precipue illustres calamo florente poetas</l>
            <l n="9.143">Admisi atque ima cordis sub parte locaui .</l>
            <l n="9.144">Milibus ex tantis unus mihi summus Homerus ,</l>
            <l n="9.145">Unus habet quod suspiciam , quod mirer amemque .</l>
            <l n="9.146">Ille mihi e celo ueniens tam sepe uidetur ,</l>
            <l n="9.147">Ut stupeam potuisse hominem sic alta tenere ,</l>
            <l n="9.148">Astrorum sic nosse uias , sic climata terre !</l>
            <l n="9.149">Qui licet ante nouos reges et tempora Rome</l>
            <l n="9.150">Floruerit , tamen hoc in tempus mente reduxi</l>
            <l n="9.151">Presentemque animo ficta sub imagine feci .</l>
            <l n="9.152">Hoc sine nulla dies abiit , nox nulla sine illo .</l>
            <l n="9.153">Ille breues cenas in longum traxit , et idem</l>
            <l n="9.154">Nunc longam breuiare uiam , nunc tramite plano</l>
            <l n="9.155">Edocuit rigidi transire cacumina montis :</l>
            <l n="9.156">Denique quicquid agens , nullo discrimine secum</l>
            <l n="9.157">Sopitus uigilansque fui , noctemque diemque .</l>
            <l n="9.158">Hic mihi nunc etiam dubii sub tempore belli</l>
            <l n="9.159">Affuit in somnis . Quis somnum dixerit illum ?</l>
            <l n="9.160">Peruigil astabam . Fracta nam pace sub armis</l>
            <l n="9.161">Omnia feruebant ; seroque in castra reuersus</l>
            <l n="9.162">Contigeras animum . Iubeas si uera fateri ,</l>
            <l n="9.163">Non timui ; tamen in dubio spes fessa pependit</l>
            <l n="9.164">Usque sub occasum solis . Tum maxime pernox</l>
            <l n="9.165">Cura animum tenuit , quid secum postera ferret</l>
            <l n="9.166">Tot motus clausura dies . Hic nocte sub alta</l>
            <l n="9.167">Aspicio aduentare senem , quem rara tegebant</l>
            <l n="9.168">Frusta toge et canis immixta et squalida barba .</l>
            <l n="9.169">Sedibus exierant oculi . Caua frontis imago</l>
            <l n="9.170">Horrorem inculta cum maiestate ferebat .</l>
            <l n="9.171">Dirigui . Tunc ille manu similisque uidenti</l>
            <l n="9.172">Occupat ancipitem Graioque hec more profatur :</l>
            <l n="9.173">' Salue , care mihi Latie telluris amice</l>
            <l n="9.174">Unice ! quodque diu uotis animoque petisti ,</l>
            <l n="9.175">Aspice qualis erat quondam dum uixit Homerus .</l>
            <l n="9.176">Huc ego uix tandem reserato carcere Ditis</l>
            <l n="9.177">Emersi , tacite perrumpens uiscera terre ' .</l>
            <l n="9.178">Procubui uoluique pedes contingere pronus :</l>
            <l n="9.179">Umbra fuit nudeque heserunt oscula terre .</l>
            <l n="9.180">' Surge ' ait ' et mecum ex equo , nam dignus es , ultro</l>
            <l n="9.181">Congredere et , dum tempus habes , tam sepe negato</l>
            <l n="9.182">Colloquio satiare meo ' . Tum protinus ardens</l>
            <l n="9.183">Exsurgo ' Gentisque ingens o gloria ' dixi</l>
            <l n="9.184">' Argolice summumque decus , quis talia tanto</l>
            <l n="9.185">Supplitia inflixit ? Sacre quis lumina frontis</l>
            <l n="9.186">Natureque duces rapuit , tantumque nocere</l>
            <l n="9.187">Sustinuit mundo ? Non hic mihi creditus olim :</l>
            <l n="9.188">Lincea quin acies animo occursabat amanti</l>
            <l n="9.189">uisque oculis immensa tuis . Quos Grecia portus</l>
            <l n="9.190">Diues habet gemino late circumflua ponto ;</l>
            <l n="9.191">Quos colles , que rura colit , que uallibus imis</l>
            <l n="9.192">Antra tenet , quenam frondosa cacumina siluis</l>
            <l n="9.193">Aut pelago scopulos , quos non mihi lumine certo</l>
            <l n="9.194">Monstraris ? Cernenda aliis longinqua dedisti ,</l>
            <l n="9.195">Ipse propinqua uidens minime ? Miracula menti</l>
            <l n="9.196">Quanta mee ! Egeo diffusas ecce profundo</l>
            <l n="9.197">Cicladas hinc numero ; uideo quot litore flexus</l>
            <l n="9.198">Hellespontiaco : tu me nequis ipse tueri ,</l>
            <l n="9.199">Ostendens tam multa mihi ! ' Tum suscipit ille :</l>
            <l n="9.200">' uera quidem memoras ; sed non miranda . Quid ergo ?</l>
            <l n="9.201">Qui mihi corporeos Deus abstulit , ille nequibat</l>
            <l n="9.202">Restituisse alios quibus hec arcana uiderem ?</l>
            <l n="9.203">Desine iussa Dei solitis onerare querelis ,</l>
            <l n="9.204">Mortalis ! Namque iste hominum stultissima lis est .</l>
            <l n="9.205">Iusta facit quecumque facit . Sed noscere cuncta</l>
            <l n="9.206">uestra nequit grauitas sub opaci carceris umbra .</l>
            <l n="9.207">Quam multis nocuere oculi uisusque uagari</l>
            <l n="9.208">Compulit et cepto forsan semouit honesto !</l>
            <l n="9.209">Hinc ea sponte quidem , grauis ut nocituraque multis ,</l>
            <l n="9.210">Sarcina deposita est . Quin hinc modo pergimus ultra ?</l>
            <l n="9.211">Tu cecum ne sperne ducem . Fortasse uidebis</l>
            <l n="9.212">Multa animo placitura tuo . Nec cura futuri</l>
            <l n="9.213">Solicitet casus . Quoniam lux crastina campos</l>
            <l n="9.214">Sanguine Penorum Latio uictore rigabit ' .</l>
            <l n="9.215">Prosequor augurio letus .</l>
            <l n="9.216">. . . . . . . . . . . . . . . . . . . . . . . . . . . . . . . . . . . . . . . .</l>
            <l n="9.217">Hic ego - nam longe clausa sub ualle sedentem</l>
            <l n="9.218">Aspexi iuuenem - : ' Dux o carissime , quisnam est ,</l>
            <l n="9.219">Quem uideo teneras inter consistere lauros '</l>
            <l n="9.220">Et uiridante comas meditantem incingere ramo ?</l>
            <l n="9.221">Nescio quid , nisi fallor , enim sub pectore uersat</l>
            <l n="9.222">Egregiumque altumque nimis ' . ' Non falleris ' inquit :</l>
            <l n="9.223">' Agnosco iuuenem sera de gente nepotum ,</l>
            <l n="9.224">Quem regio Italie , quemue ultima proferet etas .</l>
            <l n="9.225">Hunc tibi Tusca dabit latis Florentia muris</l>
            <l n="9.226">Romulea radice oriens , urbs inclita quondam ,</l>
            <l n="9.227">Nunc nihil . Utue queas ortus confinia nosse ,</l>
            <l n="9.228">Diuitis egregius muros interluet urbis</l>
            <l n="9.229">Arnus in Ausonie descendens litora Pise .</l>
            <l n="9.230">Ille diu profugas reuocabit carmine Musas</l>
            <l n="9.231">Tempus in extremum , ueteresque Elicone Sorores</l>
            <l n="9.232">Restituet , uario quamuis agitante tumultu ;</l>
            <l n="9.233">Francisco cui nomen erit ; qui grandia facta ,</l>
            <l n="9.234">uidisti que cuncta oculis , ceu corpus in unum</l>
            <l n="9.235">Colliget : Hispanas acies Libieque labores</l>
            <l n="9.236">Scipiadamque tuum : titulusque poematis illi</l>
            <l n="9.237">Africa . Quin etiam ingenii fiducia quanta ,</l>
            <l n="9.238">Quantus aget laudum stimulus ! seroque triumpho</l>
            <l n="9.239">Hic tandem ascendet Capitolia uestra , nec ipsum</l>
            <l n="9.240">Mundus iners studiisque aliis tunc ebria turba</l>
            <l n="9.241">Terrebit quin insigni florentia lauro</l>
            <l n="9.242">Tempora descendens referat comitante Senatu .</l>
            <l n="9.243">Hinc modo tantus amor , tanta est reuerentia lauri .</l>
            <l n="9.244">Omnibus ex siluis iam nunc sibi gratior una est</l>
            <l n="9.245">Delphica ; iamque nouas discit connectere frondes</l>
            <l n="9.246">Serta gerens ; iam uenturi presagia mulcent .</l>
            <l n="9.247">Iste senescenti tantum illo in tempore Rome</l>
            <l n="9.248">Carior , annose quantum contingere matri</l>
            <l n="9.249">Filius ille solet , quem post lacrimosa sepulcra</l>
            <l n="9.250">Natorum uidue sterilis tandem attulit aluus .</l>
            <l n="9.251">Illa quidem , que iam lustris nil tale ducentis</l>
            <l n="9.252">uiderit , hunc magno spectabit leta fauore ,</l>
            <l n="9.253">Laurea dum capiet , dum templis serta relinquet</l>
            <l n="9.254">Primitiasque suas sanctas affiget ad aras .</l>
            <l n="9.255">Florentina omnis magis ut sit grata propago</l>
            <l n="9.256">Idem unus tibi , Roma , dabit , nec protinus urbem</l>
            <l n="9.257">Peniteat Tusci fundasse ad gurgitis undam .</l>
            <l n="9.258">Hic quoque magnorum laudes studiosus auorum</l>
            <l n="9.259">Digeret extrema relegens ab origine fortes</l>
            <l n="9.260">Romulidas , uestrumque genus sermone soluto</l>
            <l n="9.261">Historicus , titulosque urbis et nomina reddet .</l>
            <l n="9.262">In medio effulgens nec corpore paruus eodem</l>
            <l n="9.263">Magnus erit Scipio ; seque ipse fatebitur ultro</l>
            <l n="9.264">Plus nulli debere uiro . At si uita manebit</l>
            <l n="9.265">Longior , et nullo preuertet turbine ceptum</l>
            <l n="9.266">Impetus alter iter , tunc ampla uolumina cernes</l>
            <l n="9.267">Magnarum rerum uario distincta colore</l>
            <l n="9.268">In tempus perducta suum . Quis cuncta renarret</l>
            <l n="9.269">Que clausa sub mente gerit ? ' . Pulsabar anhelo</l>
            <l n="9.270">Pectore , uisendi cupidus cupidusque loquendi</l>
            <l n="9.271">Interea , et magnum - quis credere posset ? - Homerum</l>
            <l n="9.272">Dulcibus optabam uerbis imponere metam .</l>
            <l n="9.273">Iam mihi carus erat te propter et alta relatu</l>
            <l n="9.274">Cetera . Procedo sensim propiorque parumper</l>
            <l n="9.275">Conspicio curis grauidum sub flore iuuente</l>
            <l n="9.276">Et calamo herentem uiridique in gramine septum</l>
            <l n="9.277">Arboribus uariis nitidissima flumina iuxta</l>
            <l n="9.278">Ac gelidos inter fontes rupesque prealtas .</l>
            <l n="9.279">' Respice ' dux inquit ' que sint umbracula ruris</l>
            <l n="9.280">Effigiesque sui . Namque hic ad talia primum</l>
            <l n="9.281">Eriget ingenium ; uarius mox partibus Orbis</l>
            <l n="9.282">Et terra pelagoque uagus concepta per annos</l>
            <l n="9.283">Desperata sinet . uix rerum turbine tandem</l>
            <l n="9.284">Explicitus magno transibit plurima cursu ' .</l>
            <l n="9.285">Singula mirabar , uix auditaque salute</l>
            <l n="9.286">Sustulerat grauis ille oculos et dicta parabat ,</l>
            <l n="9.287">Cum matutino litui clangore repente</l>
            <l n="9.288">Excutior uisis , somnusque recessit inanis ,</l>
            <l n="9.289">Teque aciem uideo mediis educere campis</l>
            <l n="9.290">Sublimem hortantemque uiros et signa mouentem . "</l>
            <l n="9.291">Ennius , interea , dum talibus ore disertus</l>
            <l n="9.292">Equoreum permulcet iter - iam fessus anhelos</l>
            <l n="9.293">Phebus Athlanteo recreabat gurgite currus -</l>
            <l n="9.294">Haud aliter quam qui leuibus per plana quadrigis</l>
            <l n="9.295">uectus et irriguo perfusus membra sopore</l>
            <l n="9.296">Non sentit transire diem longamque repente</l>
            <l n="9.297">Decreuisse uiam stupet et uix credulus audit ,</l>
            <l n="9.298">Hesperio leuus Zephirus surgebat ab axe .</l>
            <l n="9.299">uela leuat classis ; tum dextro tramite prore</l>
            <l n="9.300">uoluuntur , fratrisque locum uice Cinthia pernox</l>
            <l n="9.301">Inuigilat , lassisque datum requiescere nautis .</l>
            <l n="9.302">Remigis ut strepitus siluit stridorque rudentum ,</l>
            <l n="9.303">Scipio mitis ait : " Seu sunt , seu talia fingis ,</l>
            <l n="9.304">Dulcia sunt , fateor , sensusque et pectora mulcent .</l>
            <l n="9.305">Illum equidem iam nunc iuuenemque nouumque poetam</l>
            <l n="9.306">Complector , tibi nunc uisum quondamque parenti ,</l>
            <l n="9.307">Promissumque mihi gemino sponsore profecto</l>
            <l n="9.308">Diligo , quisquis erit ; si nullus , diligo nullum . "</l>
            <l n="9.309">Dixerat , et facili prebebant corpora somno .</l>
            <l n="9.310">Sol pelago rediens ubi primum emersit Eoo ,</l>
            <l n="9.311">Ingentesque procul iactabat carbasus umbras ,</l>
            <l n="9.312">Litora prospiciunt alacres Lilibeia naute</l>
            <l n="9.313">Trinacriamque pari concordes uoce salutant .</l>
            <l n="9.314">Iam Drepanum preteruecti iamque omne remensi</l>
            <l n="9.315">Inde latus Siculum , solide telluris in aruis</l>
            <l n="9.316">Ut primum posuere pedes , pulcherrima rura</l>
            <l n="9.317">Terrestri secuere uia . Non carmine nostro</l>
            <l n="9.318">Letitia Italie , non occursantia passim</l>
            <l n="9.319">Agmina uictori , populi non urbibus haustis</l>
            <l n="9.320">Seruata grates pro libertate canentes</l>
            <l n="9.321">Stare queant ; donec patrie sub moenia uentum est</l>
            <l n="9.322">Et luxit sperata dies tempusque triumphi .</l>
            <l n="9.323">Hic quoque , Calliope , quamquam sub fine uoceris ,</l>
            <l n="9.324">Dextra ueni seroque fauens assiste labori .</l>
            <l n="9.325">Pulcrior Ausonio nunquam surrexerat orbi</l>
            <l n="9.326">Ulla dies . Roseo uultum suffusa rubore</l>
            <l n="9.327">Phebeos frenabat agens Aurora iugales ;</l>
            <l n="9.328">Letior ipse quidem solito et formosior alte</l>
            <l n="9.329">Imperiis urgebat equos , iam lumine Romam</l>
            <l n="9.330">Appenninigene spectans de uertice silue .</l>
            <l n="9.331">Conueniunt proceres , portis ruit obuia turba .</l>
            <l n="9.332">Sexus uterque frequens , etas se proripit omnis ,</l>
            <l n="9.333">Omnis honor omnisque gradus : substernitur auro</l>
            <l n="9.334">Omne solum et uariis resplendent pulpita gemmis .</l>
            <l n="9.335">Purpura per uicos sparsa est et purpura tectis</l>
            <l n="9.336">Obtentu factura uiris uictoribus umbras .</l>
            <l n="9.337">Inde senum miti descendunt agmina uultu ,</l>
            <l n="9.338">Hinc iuuenum phalerata phalanx in limine primo</l>
            <l n="9.339">Exceptura ducem . Facie subit ille serena</l>
            <l n="9.340">Ardua purpureo residens sua moenia curru</l>
            <l n="9.341">Et niueis inuectus equis ; generisque ferebat</l>
            <l n="9.342">Etherei frons alma fidem . Tum milia uinctis</l>
            <l n="9.343">Post tergum manibus captiui tristia uulgi</l>
            <l n="9.344">Procedunt : Macedum proceres , quo bella Philippus</l>
            <l n="9.345">Fouerat auxilio : Sopater dux primus et ipsum</l>
            <l n="9.346">Sanguine contingens regem maestissimus ibat ;</l>
            <l n="9.347">Post omnis legio grauibus connexa cathenis</l>
            <l n="9.348">Insequitur . Tum parte alia spectacula magni</l>
            <l n="9.349">Siphacis : miseranda habitu namque obruta uinclis</l>
            <l n="9.350">Maiestas lacrimis pectus terramque rigabat</l>
            <l n="9.351">Flensque retro ad magnum referebat lumina crebro</l>
            <l n="9.352">Humida uictorem : qualem spreuisset amicum</l>
            <l n="9.353">Mente notans tacita . Preter tot dura ruine</l>
            <l n="9.354">Angebat miserum pudor . Ingens turba suorum</l>
            <l n="9.355">Regia consequitur tremulo uestigia gressu .</l>
            <l n="9.356">Hinc meriti ciues , laqueis gens perfida iustis</l>
            <l n="9.357">Penorum perplexa uenit , pulcherrima Rome</l>
            <l n="9.358">moenia suspiciens : dox frater Hanibalis illis</l>
            <l n="9.359">Primus erat ; Maure subeunt post agmina gentis</l>
            <l n="9.360">Gallorumque manus ; Italus namque ordine in illo</l>
            <l n="9.361">Nemo fuit : digna meritos mulctauerat omnes</l>
            <l n="9.362">Morte simul , terreque hostes mandauerat Afre</l>
            <l n="9.363">Indignos patrie aspectu et tellure sepulcri .</l>
            <l n="9.364">Ante ebur et radians aurum et pretiosa supellex</l>
            <l n="9.365">Et uestes ostro insignes penitusque potentum</l>
            <l n="9.366">Diuitie regum pompa celebrante uehuntur .</l>
            <l n="9.367">Inde graues clipei prereptaque fortibus arma</l>
            <l n="9.368">Signaque et horrentes galee cristeque trementes ;</l>
            <l n="9.369">Post tristes ducuntur equi domitique elephantes</l>
            <l n="9.370">Demissa ceruice graues . Puerilia circum</l>
            <l n="9.371">Milia funduntur : turba obstrepit inscia rerum ,</l>
            <l n="9.372">Bellua Barbarico quod tanta ueniret ab orbe .</l>
            <l n="9.373">Hinc illinc Romana acies erepta nefando</l>
            <l n="9.374">Seruitio letumque canens ex more triumphum</l>
            <l n="9.375">Concelebrat , nequeuntque oculos satiare uidendo</l>
            <l n="9.376">Seruatore suo . Prior it Terentius horum</l>
            <l n="9.377">Culleo : uir clarus , Latia tunc urbe senator ,</l>
            <l n="9.378">Libertus ueluti carum coluisse patronum</l>
            <l n="9.379">Scipiadam fertur uitam obsequiosus in omnem .</l>
            <l n="9.380">Ultimus it uictor . Latiis exercitus armis</l>
            <l n="9.381">Atque equitum peditumque acies , uelut obuius esset</l>
            <l n="9.382">Hanibal in primo uenturus limine contra ,</l>
            <l n="9.383">Tum tube et horrisonis uictricia classica late</l>
            <l n="9.384">Perstrepuere modis : tremuerunt Tibridis unde</l>
            <l n="9.385">Ac circum pauet omne nemus ; fragor horridus Albam</l>
            <l n="9.386">Argolicumque quatit Tibur gelidumque Soracte</l>
            <l n="9.387">Et Prenestinis rigidas in collibus arces .</l>
            <l n="9.388">Sic tandem insueto Capitolia celsa triumpho</l>
            <l n="9.389">Ingreditur , gratesque deis persoluit amicis ;</l>
            <l n="9.390">Immensumque auri montem ingentesque recondit</l>
            <l n="9.391">Thesauros in templa Iouis , tempusque per omne</l>
            <l n="9.392">Ditauit patriam . Sibi sed cognomine solo</l>
            <l n="9.393">Contentus nihil hic proprias inuexit in edes .</l>
            <l n="9.394">Nec dubium quin ad reliquos per bella triumphos</l>
            <l n="9.395">Strauerit ense uiam atque Orbis patefecerit Urbi</l>
            <l n="9.396">Imperium : puduit neminem Carthagine uicta</l>
            <l n="9.397">Subdere colla iugo , dominosque agnoscere mundi</l>
            <l n="9.398">Romanos bello indomitos populumque Quirini .</l>
            <l n="9.399">Ipse coronatus lauro frondente per urbem</l>
            <l n="9.400">Letus iit totam Tarpeia rupe reuersus .</l>
            <l n="9.401">Ennius ad dextram uictoris , tempora fronde</l>
            <l n="9.402">Substringens parili , studiorum almeque Poesis</l>
            <l n="9.403">Egit honoratum sub tanto auctore triumphum .</l>
            <l n="9.404">Post alii atque alii studio certante secuti .</l>
            <l n="9.405">Ipse ego ter centum labentibus ordine lustris</l>
            <l n="9.406">Dumosam tentare uiam et uestigia rara</l>
            <l n="9.407">uiribus imparibus fidens utcumque peregi ,</l>
            <l n="9.408">Frondibus atque loco simul et cognomine claro</l>
            <l n="9.409">Heroum ueterum tantos imitatus honores ,</l>
            <l n="9.410">Irrita ne Grai fierent presagia uatis .</l>
            <l n="9.411">Nunc ego non ausim uos hinc ad tristia , Diue ,</l>
            <l n="9.412">Materiamque trucem post tot modo leta uocare .</l>
            <l n="9.413">Quin potius longe fugite atque auertite uultus .</l>
            <l n="9.414">Certe ego uobiscum fugiam tristesque querelas</l>
            <l n="9.415">Inuidie , procerum crimen culpamque Senatus</l>
            <l n="9.416">Non referam , populique nefas ac sponte receptum</l>
            <l n="9.417">Exilium mortemque ducis titulumque dolentis</l>
            <l n="9.418">Aspera marmoreo subscriptaque iurgia busto .</l>
            <l n="9.419">Hec memorent alii : mihi nam certissima mens est</l>
            <l n="9.420">Hic metam posuisse operi ; patiarque nec unquam</l>
            <l n="9.421">Carmine tam maesto sacras maculare Sorores .</l>
            <l n="9.422">O mea non paruo mihi consummata labore</l>
            <l n="9.423">Africa ! dum crescis , dum te comens relegensque</l>
            <l n="9.424">Mulceo , magnanimum Mors importuna Robertum</l>
            <l n="9.425">Intempestiue mundo subtraxit egenti ;</l>
            <l n="9.426">Et mihi prerepta penitus dulcedine uite ,</l>
            <l n="9.427">Speratum tibi clausit iter . Quo tramite perges ,</l>
            <l n="9.428">Infelix ? Monstrabo uiam . Non atria luctu</l>
            <l n="9.429">Turbida funereo , non dulcia limina quondam</l>
            <l n="9.430">Parthenopea petes . Tepidi noua saxa sepulcri</l>
            <l n="9.431">Tristis adi lacrimisque riga . Cum uideris illic</l>
            <l n="9.432">Ingentem exigua regem tellure iacentem ,</l>
            <l n="9.433">Te sibi uiuenti promissam redde sepulto</l>
            <l n="9.434">Ac cineri persolue sacro : nam spiritus astra</l>
            <l n="9.435">Iam repetens , terrasque retro despectat inertes ;</l>
            <l n="9.436">Sceptra caduca fugit , mortales negligit actus .</l>
            <l n="9.437">Ille tamen , quamquam regni diadema relicti</l>
            <l n="9.438">Rideat et curas ueteres , nimiosque labores</l>
            <l n="9.439">Erroresque hominum solio miseratus ab alto ,</l>
            <l n="9.440">Nos , nisi fallor , amat ; nostri mitissimus olim</l>
            <l n="9.441">Arbiter ingenii . Quo terris sidere rapto</l>
            <l n="9.442">Heu heu quam uereor ne quid tibi durior etas</l>
            <l n="9.443">Obstrepat et titulis insultet ceca decoris !</l>
            <l n="9.444">Hospes Pieridum nostro iam solus in euo</l>
            <l n="9.445">Reddere promeritum studiis qui nosset honorem ,</l>
            <l n="9.446">Interiit : secumque simul spes nostra recessit .</l>
            <l n="9.447">Felices quos illa prius meliora tulerunt</l>
            <l n="9.448">Tempora ! Nosque utinam . . . Nequicquam uana precamur !</l>
            <l n="9.449">Non licet ire retro . Nos cuncta nouissima seros</l>
            <l n="9.450">Et ferus aduerso prospexit Iupiter axe .</l>
            <l n="9.451">Utendum sorte est et sidera nostra sequenda ,</l>
            <l n="9.452">Qua ducunt , ne forte trahant . mihi degere uitam</l>
            <l n="9.453">Impositum uaria rerum turbante procella .</l>
            <l n="9.454">At tibi fortassis , si - quod mens sperat et optat -</l>
            <l n="9.455">Es post me uictura diu , meliora supersunt</l>
            <l n="9.456">Secula : non omnes ueniet Letheus in annos</l>
            <l n="9.457">Iste sopor ! Poterunt discussis forte tenebris</l>
            <l n="9.458">Ad purum priscumque iubar remeare nepotes .</l>
            <l n="9.459">Tunc Elicona noua reuirentem stirpe uidebis ,</l>
            <l n="9.460">Tunc lauros frondere sacras ; tunc alta resurgent</l>
            <l n="9.461">Ingenia atque animi dociles , quibus ardor honesti</l>
            <l n="9.462">Pieridum studii ueterem geminabit amorem .</l>
            <l n="9.463">Tu nomen renouare meum studiosa memento :</l>
            <l n="9.464">Qua potes , hac redeat saltem sua fama sepulto</l>
            <l n="9.465">Et cineri reddatur honos . mihi dulcior illo</l>
            <l n="9.466">uita erit in populo et contemptrix gloria busti .</l>
            <l n="9.467">Interea tamen hec , iubeo , per inertia transi</l>
            <l n="9.468">Agmina solicito populorum incognita passu ,</l>
            <l n="9.469">uix procul extremo salutata a limine linquens ,</l>
            <l n="9.470">Heu paucas habitura domos et rara per Orbem</l>
            <l n="9.471">Hospitia ! At si quem uere uirtutis amicum</l>
            <l n="9.472">Obtulerint tua fata tibi , secura repostum</l>
            <l n="9.473">Angustumque precare locum sub paupere tecto ,</l>
            <l n="9.474">Atque ibi , sola quidem potius peregrinaque semper</l>
            <l n="9.475">Quam comitata malis , annosa fronte senesces ,</l>
            <l n="9.476">Donec ad alterius primordia ueneris eui .</l>
            <l n="9.477">Tum iuuenesce precor , cum iam lux alma poetis</l>
            <l n="9.478">Commodiorque bonis cum primum affulserit etas .</l>
            <l n="9.479">Si iuuenem iuueni mediis auellere flammis</l>
            <l n="9.480">Contigit incolumem tumidasque efferre per undas ,</l>
            <l n="9.481">Per te ipsam iam facta senex , precor , ista cauere</l>
            <l n="9.482">Post mea fata uelis , quodque omnia proterit unum</l>
            <l n="9.483">Tempus edax rapidosque dies solemque uorantem</l>
            <l n="9.484">Secula et Inuidie tristes contemnere morsus .</l>
         </div>
      </body>
   </text>
</TEI>
